<?xml version="1.0" encoding="UTF-8" ?>
<resources>
    <Content name="book13chapter1" translatable="false">ධම්මානුස්සතිය - 1zබුදුරජාණන් වහන්සේ අවබෝධ ඥානයෙන් පසක්‌ කර ගාම්භීර ධම්මචක්‌ක පවත්තන සූත්‍රය තුළින් දේශනා කර වදාළ උතුම් ධර්මස්‌කන්ධය දෙස මොහොතක්‌ නුවණින් බලන්න. දුකත්, දුකට හේතුවත්, දුක නැති කිරීමත්, දුක නැති කිරීමේ මාර්ගයත් පිළිබඳව දේශනා කරන ආර්ය අෂ්ටාංගික මාර්ගය සත්වයාගේ භව ගමනේ පැවැත්ම හේතුඵල දකිමින් දේශනා කළ, පටිච්ච සමුප්පාද ධර්මය නාම රූප ධර්මයන්ගේ ක්‍රියාකාරිත්වය තමා තුළින් තේරුම් කර දෙන සතර සතිපට්‌ඨාන ධර්මය, සත්ත්වයා ලෝකයට බැඳී පවතින පංච උපාදානස්‌කන්ධය, උතුම් ධර්ම මාර්ගයේදී ජීවිතයට එකතුවන සප්තබොඡ්ඣංග ධර්මයන්, මේ සියලුම ධර්ම මාර්ගය අහුරා දමන පංචනීවරණ ධර්මයන්..... සත්වයා දුගතියෙන් සුගතියටත් සුගතියෙන් උතුම් අධිගමයන් දෙසටත් මාර්ගය විවර කර දුන් ධර්මරත්නයේ ආශ්චර්යමත්භාවය නුවණින් දකින්න.zබුදුරජාණන් වහන්සේ ලෝකයේ පහළවීමට පෙර ලෝකයා ධර්මය හැටියට දැක්කේ ගස්‌, ගල්, ඉර, හඳ, තාරකා වන්දනා කිරීම, යකුන් යක්‌ෂණියන් මළපෙරේතයන්ට පුද පූජා තැබීමයි. සතුන් දහස්‌ ගණන් පණපිටින් බෙලි කපා කළ මහා සත්ත්ව යාගයන්ය. තිරිසන් ලෝකයේ ජීවත්වෙන අලියා, නයා, හරකා වැනි තිරිසන් සතුන්ට දේවත්වයෙන් සැලකීමයි. එදා මනුෂ්‍යයා සරණ ගිය ශ්‍රේෂ්ඨම සරණ වූයේ බ්‍රහ්මයා සහ ඊශ්වර දෙවියාය. සත්වයා මැවුවේ මහා බ්‍රහ්මයාය. නැති නම් ඊශ්වර දෙවියාය. සත්වයාගේ දුකත් සැපත් දෙකම මහාබ්‍රහ්මයාගේ කැමැත්තයි වැනි ධර්මයන්ය. එදා සමාජයේ කාන්තාව විමුක්‌තිය යැයි සිතුවේ තම මියගිය ස්‌වාමිපුරුෂයාගේ ගිනිගෙන ඇවිළෙන දර සෑයට පැන වේදනාවෙන් දිවි නසා ගැනීමයි. දෙවියන් වහන්සේ නාමයෙන් ශුද්ධ යුද්ධ කර, මහා කුරිරු මිනිස්‌ ඝාතන සිදු කර දෙවියන් වහන්සේට කෘතගුණ දැක්‌වීමයි. තමන් දුක්‌ විඳීමෙන්ද අන්‍යයන්ට දුක්‌ දීමෙන්ද දුක නැතිකිරීමේ මාර්ගය හැටියට ගත් මෙවැනි මිථ්‍යදෘෂ්ටික, මෝහමූලික, අකුසල්ම වැඩෙන ක්‍රියාවන් සමඟ බුදුරජාණන් වහන්සේගේ උතුම් ආර්යඅෂ්ටාංගික මාර්ගයේ අර්ථය මොහොතක්‌ නුවණින් මෙනෙහි කර බලන්න.zමහා බ්‍රහ්මයා, ඊශ්වර සියල්ලේම මැවුම්කරුවාය කියන මිථ්‍යාධර්මයන් සමඟ උතුම් පටිච්ච සමුප්පාද ධර්මය නුවණින් මෙනෙහි කර දකින්න. අව්ව තපිමින් ශීතලෙන් ගැහෙමින් ශීතල වතුරේ ගිලෙමින් නිර්වස්‌ත්‍රව ජීවත් වෙමින් බලු ව්‍රත, ගෝව්‍රත රකිමින් දුක, වේදනාව දරා ගැනීම ඉවසීම දුකෙත්, සැපෙත් ආශ්වාදයට කොටුවීම ධර්මය හැටියට විමුක්‌ති මාර්ගය හැටියට දැක්‌කා. මිච්ඡා ධර්මයන් සමඟ උතුම් පංච උපාදානස්‌කන්ධ ධර්මයන්, සප්තබොඡ්ඣංග ධර්මයන්ගේ ශ්‍රේෂ්ඨභාවය නුවණින් දකින්න. මෙවන් මිථ්‍යාවන් සමඟ බුදුරජාණන් වහන්සේ දේශනා කර වදාළ උතුම් ධර්මයන්ගේ අර්ථය නුවණින් සසඳා බලන්න. අතීතයේ වැඩසිටියා වූ මිච්ඡා ශාස්‌තෘවරුන් වූ පූර්ණ කසස්‌ප, මක්‌ඛලීගෝසාල, අජිත කේසකම්බල, පකුධ කච්චායන, නිගණ්‌ඨනාථපුත්ත, සංජය බෙල්ලට්‌ඨි පුත්ත වැනි අය දුකින් මිදීම වශයෙන් දේශනා කළේ යමෙක්‌ මේ ජීවිතයේදී සමාධි භාවනාවන් ප්‍රගුණ කර රූපාවචර ධ්‍යාන සකස්‌ කරගෙන ජීවත් වෙනවා නම්, ඒ හේතුවෙන්ම මේ ජීවිතයේදීම විමුක්‌තිය ලබනවාය යන්නයි. තවත් මිච්ඡා ශාස්‌තෘවරයන් දේශනා කළේ මේ ජීවිතයේදී අරූපාවචර ධ්‍යාන සකස්‌ කර ගෙන ජීවත් වෙනවා නම් මේ ජීවිතයේදීම විමුක්‌තිය ලබනවාය කියලයි. සමහරක්‌ මිච්ඡා ශාස්‌තෘවරුන් දේශනා කළේ ශරීරයට දැඩි දුක්‌ දීමෙන් දුක්‌ ගෙවී යනවාය යන්නයි.zනිත්‍ය වූ ආත්මයක්‌ ගැන භවයෙන් භවයට යන්නාවූ ආත්මයක්‌ ගැන වාද විවාද කරමින් ධර්මයේ නාමයෙන් ලෝභ, ද්වේශ, මෝහ ධර්මයන් වඩා ගනිමින් ජීවත් වන අබුද්ධෝත්පාද කාලයක අවාසනාවන්ත මනුෂ්‍යයන්ට බුදුරජාණන් වහන්සේ දේශනා කර වදාළ උතුම් ධර්මය මොනතරම් ගාම්භීර ධර්මයක්‌ ද බුදුරජාණන් වහන්සේ පහළ නොවන්නට මිථ්‍යාවත් සත්‍යයත් අතර ධර්මයත් අධර්මයත් අතර හාස්‍යයත් ගෞරවයත් අතර ඇති පරතරය මොනතරම් නම් විශාලද. මෙවැනි මිථ්‍යාවන් නිසා සකස්‌වූ අකුසල් හේතූවෙන් එම මිථ්‍යාදෘෂ්ටිකයන් කල්ප ගණන් දුකට වැටෙද්දී උතුම් ලොව්තුරා ධර්මයේ සැනසීම ලැබූ සම්මාදිට්‌ටියට පත් මනුෂ්‍යයන් කල්ප ගණන් සුගතියේ ලබන සැපය නුවණින් දකින්න.</Content>
    <Content name="book13chapter2" translatable="false">ධම්මානුස්සතිය - 2zපිංවත් ඔබ මේ ලැබූ උතුම් ජීවිතයද, ධර්ම රත්නයේ උතුම් ගුණයක්‌මය. උතුම් ධර්මයේ සරණින් බැහැරව ගිය දේවදත්ත හාමුදුරුවෝ, කෝකාලික හාමුදුරුවෝ, සුනක්‌ඛත්ත වැනි මිත්‍යදෘෂ්ඨිකයන්ට අත්වූ කටුක ඉරණම සිහිපත් කරමින්, ධර්ම රත්නයේ අයෝමය බලය කෙරෙහි විශ්වාසය ඇතිකොටගන්න.zපිංවත් ඔබේ ජීවිතය කියන්නේ ධර්මයේ උතුම් ගුණයක්‌මයි. පිංවත් ඔබ ලබන සෑම සැම වේදනාවක්‌ම ධර්ම රත්නයේ උතුම් ගුණයක්‌මයි. අබුද්ධොත්පාද කාලයක ජීවමානව පවතින මිච්ඡා ධර්මයන් ලෝකයාට උගන්වමින් 'බ්‍රාහ්මණ වංශයමයි ශ්‍රේෂ්ඨ, බ්‍රාහ්මණ වංශයමයි පිරිසිදුවන්නේ, බ්‍රාහ්මණ වංශයමයි මහා බ්‍රහ්මයාගේ මුවින් බිහිවුණු දරුවෝ වන්නේ, මුඩු මහණුන් වූ කලී බ්‍රහ්මයාගේ දෙපයින් උපන් හීනයෝ' යැයි උතුම් සංඝ රත්නයට පරිභව කළ අධර්මයේ අකුසලය නුවණින් දකින්න. මනුෂ්‍යයාගේ පරමායුෂ හීනභාවයට පත්වී, අකුසල් මූලයන් තීව්‍රර වී, මනුෂ්‍ය ප්‍රජාව තුළ මෘග සංඥාව සකස්‌ වී මහපොළොව රුධිරයෙන්, මළ කඳන්වලින් අපවිත්‍ර වූ, මළ මිනී කන මනුෂ්‍යයන්ගේ, අමනුෂ්‍යයන්ගේ ප්‍රනීත භෝජනාගාරයක්‌ බවට පත්වන අනාගත ලෝකය අධර්මයේ ඵලයක්‌ම බව දකිමින් ඔබ මේ මොහොතේ ලබන උතුම් සතුට, නිදහස උතුම් සද්ධර්මයේ අර්ථයක්‌ වශයෙන්ම දකින්න. නිර්වස්‌ත්‍ර නිගන්ඨයන් පිරිවරාගෙන ගමන් කරන නිර්ලඡ්ජිත නිගන්ඨනාථ පුත්තගේ දර්ශනයන් තුන් සිවුරත් පාත්‍රයත් දරාගත් නික්‌ලේශී අරහත් උතුමන් පිරිවරාගෙන ගමන් කරන බුදුරජාණන් වහනසේගේ දර්ශනයත් නුවණින් දකිමින් ධර්මයේත් අධර්මයේත් වෙනස පිංවත් ඔබ හඳුනා ගන්න.zමෝහය දහම කොටගෙත්, පංචනීවරණ ධර්ම මාර්ගය කරගත්, සතර අපාය ධර්මයක ඵලයක්‌ කරගත්, මිච්ඡා ශාස්‌තෘවරුන්ගේ පාප මිත්‍ර ඇසුර නිසාම මනුෂ්‍යයන්, දෙවියන් මොන තරම් අකුසල් කර ගන්නවා ඇතිද? 'සත්ත්වයාගේ කිළිටි වීමටත්, සත්ත්වයාගේ පිරිසිදු වීමටත් හේතුවක්‌ නැහැ. හේතුව රහිතවම සත්ත්වයා කිළිටි වෙනවා, පිරිසිදු වෙනවා' යැයි දේශනා කළ පූර්ණ කස්‌සප, රූපාවචර - අරූපාවචර ධ්‍යාන තුළින් ලබන සමාධියේ සංසිඳීම නිවන් අවබෝධය ලෙසින් සැලකූ අලාර කාලාම, උද්දකරාම පුත්ත මේ මොහොතේ භවයේ නවාතැන්පළවල නැවතී සිටින අයුරු නුවණින් දකිමින්, උතුම් ධර්මරත්නය මාර්ගය කොටගත් භික්‍ෂු භික්‍ෂුණී උපාසක, උපාසිකා සිව්වනක්‌ පිරිස උතුම් අධිගමයන් සාක්‍ෂාත්කොටගෙන පිරිනිවී ගිය අයුරු නුවණින් දකින්න.zපිංවත් ඔබ ඔබේ ඇස දෙස, කන, නාසය, දිව, ශරීරය දෙස නුවණින් බලන්න. මේ ආයතන නිරතුරුවම ඔබට සද්ධර්මයක්‌ කියලා දෙනවා. ඇස නිරතුරුවම බාහිර රූපයක්‌ සමඟ ඵස්‌සය වෙලා පංචඋපාදානස්‌කන්ධ ධර්මය ඔබට කියලා දෙනවා. ඇසේ ඵස්‌සය අනිත්‍ය වශයෙන් දකින මොහොතේම, ඇස විසින්ම පංචඋපාදානස්‌කන්ධය අනිත්‍යයි කියන ධර්මය ඔබට කියලා දෙනවා. ඇසේ ඵස්‌සය හේතුවෙන් සකස්‌වෙන වේදනාව, පිංවත් ඔබ නිත්‍යභාවයෙන් ගන්නා මොහොතේම, පටිච්ඡසමුප්පාද ධර්මයන්ට අදාළව අවිද්‍යාව කියන ධර්මතාවය ඔබ ඒ සිතිවිල්ල නිසාම දකිනවා. චක්‌ඛුවිඤ්ඤාණය නිසා සකස්‌වෙන අවිද්‍යාව ජාති, ජරා, ව්‍යාධි, මරණ දක්‌වා පැතිරෙන හැටි ඔබේම ඇස දෙස බලාසිටීමෙන් ඔබට අත්දකින්න පුළුවන්. එයත් උතුම් ධර්ම රත්නයේ ගුණයක්‌මයි. භික්‍ෂුව තම ඇස්‌ දෙක නුවනින් දකිද්දී, භික්‍ෂුවට අරමුණුවෙන්නේ පඨවි, ආපෝ, තේජෝ, වායෝ සතර මහා ධාතුවයි. සතර මහා ධාතුවේ අනිත්‍යවන වේගයයි. ඒ වේගය දකින සිතත් අනිත්‍යයි කියන අවබෝධයයි. ඒ අවබෝධයයි දක්‌වන සිතත් අනිත්‍යයි කියන දැක්‌මයි.zඔබ මේ දෑස්‌ පියාගෙන ආශ්වාස ප්‍රශ්වාසයට සිත යොමු කරන්න. ආශ්වාසය, ප්‍රාශ්වාසය ඇතිවෙනවා නැතිවෙනවා... මේ ඔබ අත්දකින්නේ කාය සංස්‌කාරයන්ගේ අනිත්‍යභාවය කියන ධර්මයයි. සංඥා,&amp;nbsp;චේතනාවන් ඇතිවෙනවා නැතිවෙනවා නම්, විතක්‌ක විචාරයන් ඇතිවෙනවා නැතිවෙනවා. දෑස්‌ පියාගත් සංසිඳෙන මනසට උතුම් ධර්ම රත්නය නොසැඟවී බබලනවා.zමේ උතුම් ධර්මය තමා විසින්ම, තමා තුළින්ම දැකගතයුතු ධර්මයක්‌. භික්‍ෂුව දෑස්‌ පියාගෙන තමා තුළින් තමා දෙස බලනවා. එවිට දෙතිස්‌ කුණපයත්, සතර මහා ධාතුවත්, ආයතන හයත් නිරතුරුවම ඉරියව් පවත්වන කයත්, නිරතුරුවම අනිත්‍යභායට පත්වෙන පංචඋපාදානස්‌කන්ධයත් තමා තුළින්ම තමා දකිනවා. අනුන් තුළින් නොවේ. තමා තුළින් දකිමින්, අනුන්ටත් එය ආරෝපණය කර බලමින්, තමා තුළින්ම තම අවබෝධය ලබනවා. භික්‍ෂුව මේ උතුම් පැවිදිභාවයට පත්වෙන තීරණය ගත්තේ තමා තුළින්මයි. භික්‍ෂුව උතුම් ප්‍රාතිමෝක්‍ෂ ශීලය තුළ ශක්‌තිමත් වූයේ තමා තුළින්මයි. මේ උතුම් ධර්ම මාර්ගයේ අරමුණු කෙරෙහි ඡන්දය, චිත්තය, වීර්යය, විමංසා කියන ධර්මතාවයන් ඇතිකොට ගත්තේ තමා තුළින්මයි. මේ උතුම් ධර්ම රත්නයන්ගේ ගමන්කොට එහි අවබෝධාත්මක ප්‍රතිඵලයක්‌ අත්දැක්‌කේද තමා තුළින්මයි.</Content>
    <Content name="book13chapter3" translatable="false">ධම්මානුස්සතිය - 3zපිංවත් ඔබ මේ උතුම් ධර්ම මාර්ගයේ ගමන්කොට යම් තීරණාත්මක අවස්‌ථාවක්‌ පැමිණෙනවා, තමා නිදහස්‌ වුණාය කියලා. පංචඋපාදානස්‌කන්ධය නමැති ලෝකයෙන් නිදහස්‌ වුණාය කියන සැහැල්ලුව දකිනවා. මේ චිත්තය තමා තුළින්මයි තමා දකින්නේ. මේ අවස්‌ථාව වන විට පිංවත් ඔබ පංච උපාදානස්‌කන්ධය කියන මාරයාත්, වසවර්ති දිව්‍ය මාරයාත්, මාර දූතියන් තිදෙනාත්, මාර සේනාවත් සමාධියේ අත්දැකීම් තුළින් අවබෝධයෙන්ම හඳුනාගෙනයි සිටින්නේ. එම නිසා තමා නිදහස්‌ වුණාය කියන සිතට ඔහු බැඳෙන්නේ නැහැ. ඔහු දකිනවා මෙයත් මාරයාගේ උපක්‍රමික සිතක්‌ද කියලා. මේ වන විට ඔහු ලෝකෝත්තර සම්මාසතිය, ලෝකෝත්තර සම්මා සමාධියෙන් පරිපූර්ණවයි සිටින්නේ. නිදහස්‌ වීමෙන් මෙපිට ඔහු දකින එකම ඉලක්‌කය මරණයයි.zලෝකය අතහැරීම උදෙසා, ලෝකය කෙරෙහි බැඳී ඇති තෘෂ්ණාව අතහැරීමයි ක්‍රියාන්විතයේ ඉලක්‌කය. මේ වන විට මාර්ගය තමා තුළින්ම තමාව දක්‌වනවා. මෙම තත්ත්වය ධර්මරත්නයේ උතුම් ගුණයක්‌මයි. මාරයාගේ සටකපටකම් නිවැරදිව හඳුනන නිසාම, ස්‌වයං පරීක්‍ෂණ තමා තුළින් දිගින් දිගටම සිදුවනවා. ආශ්වාදයට වැට බැඳලා, අනිත්‍යයි කියන දැක්‌ම ආශ්වාදයට මග වසාදමලා තුන්ලෝකයම තමා තුළින් තමා නිරෝධය කරලා කල්ප ගණනක්‌ පුරාවට ඇවිළුණු මහා ගිනි ජාලාවක්‌ නිවීගියාට පසුව එහි ඇතිවෙන නිදහස, සැහැල්ලුව ඔහුට තමා තුළින්ම දැනෙනවා. එහෙත් ඔහු නැවත නැවතත් තමා තුළින් බලනවා ලෝභ, ද්වේෂ, කාමරාග පටිඝ, කාම, රූපී අරූපී භවාත්‍රය කෙරෙහි තෘෂ්ණාව තමා තුළින් නැවත නැවත ස්‌වයංව පරීක්‍ෂණය කර බලනවා. ඉදිකටු තුඩක තරම් හෝ පංචඋපාදානස්‌කන්ධය කෙරෙහි තෘෂ්ණාවක්‌ ඉතිරිව තිබෙනවාද කියලා. නැවත නැවත බලනවා. අවසානයේ තමා තුළින්ම තමා දකිනවා ආශ්වාදයෙන් ආදීනවයෙන් තොරවූ නිස්‌සරණයේ නිදහස තමන් ලැබුවාය කියලා. එය නිදහස්‌වීමක්‌ පමණයි. ඔල්වරසන් දෙන ජයග්‍රහණයක්‌ නෙමෙයි. ඔහු ජයත් පරාජයත් යන දෙකෙන්ම නිදහස්‌ වෙනවා. කාටවත් ඔහුව පරාජය කරන්න බැහැ. කාටවත් ඔහුව දිනවන්නත් බැහැ. ඔහු තම ජීවිතය පටිච්චසමුප්පාද ධර්මය තුළ විසුරුවා දකිනවා. නැවත නැවත විසුරුවා දකිනවා. තමා භවාත්‍රය කෙරෙහි තෘෂ්ණාව නිරෝධය කළ බව තමා තුළින්ම තමා දකිනවා. එය ධර්ම මාර්ගයේ උතුම්ම ගුණයක්‌ වෙනවා.zපිංවත් ඔබ තෙරුවන් කෙරහි ශ්‍රද්ධාවෙන් පරිපූර්ණ වුවහොත්, සම්මා දිට්‌ඨියට අදාළ ගුණයන් තමා තුළින්ම තමා දකිනවා. පිංවත් ඔබ ශීලයෙන් පරිපූර්ණවූවොත්, ශීලයේ ආනිසංශයන් තමා තුළින්ම තමා දකිනවා. පිංවත් ඔබ දානයෙන් පරිපූර්ණ වුවහොත් දානයේ ආනිශංස වන ආයුෂ, වර්ණ, සැපය, බලය තමා තුළින්ම තමා දකිනවා. පිංවත් ඔබ කුසලය කෙරෙහි ශක්‌තිමත් වුණොත්, සුගතියට අදාළ ධර්මයන් තමා තුළින් තමා දකිනවා. පිංවත් ඔබ කුසල් ධර්මයන් වඩා මරණයට පත්වන මොහොතේ ඇතිවන චුතිසිතට කුසල් සංස්‌කාරයක්‌ සිහිපත් වුවහොත් පිංවත් ඔබ ඊළඟට ලබන සුගතිගාමී උපතේ රුව, ගුණ තමා තුළින්ම තමාම දකිමින් තමයි ඔබ මේ ජීවිතයෙන් සමුගන්නේ. මේ ආශ්චර්යමත්, තමා තුළින් තමාව දැකීම, ධර්මරත්නයේ උතුම් ගුණයක්‌ වෙනවා.zඒ වගේමයි තමන් අකුසල් ධර්මයන් වඩා මරණයට පත්වන මොහොතේ අවසාන චුති සිතට අකුසල් සංස්‌කාරයක්‌ සිහිපත්වුවහොත් ඔබ ඊළඟට ලබන දුගතියේ උපත තමා තුළින්ම තමා දකිනවා. පිංවත් ඔබ සිතන්න, කෙනෙක්‌ මැරෙණ මොහොතේ ඔහු සතුටින් සාධුකාර දෙමින් මැරුණාය කියලා. ඒ ධර්මයේ උතුම් ගුණයක්‌. ඔබ සිතන්න කෙනෙක්‌ මැරෙන මොහොතේ බියට පත්වෙමින් කෑගසමින් වේදනාවෙන් පණ අදිමින් ද්වේෂයෙන් මැරුණාය කියලා. ඔහු තමා තුළින්ම දකිනවා තමන් ලබන දුගතියේ උපත. මෙය ධර්මරත්නයේ උතුම් ලක්‍ෂණයක්‌.zභික්‍ෂුව මේ මොහොතේ වැඩ සිටින කුටියේ වහළය මතින් සර්පයෙකුගේ ශරීරයෙන් ඉවත්වූ හැවක්‌ එල්ලෙනවා පේනවා. ඒ සර්පහැව දකිද්දී , යම් උත්තමයෙක්‌ චතුරාර්ය සත්‍යය අවබෝධකර ගනිද්දී උන්වහන්සේ ලෝකය, පංචඋපාදානස්‌කන්ධය සර්ප හැවක්‌ සේ අතහැරදානවා. හැව යනු ජීවිතයට බැඳී තිබූ තෘෂ්ණාවේ ලාටු අහවර වූ තැනයි. මේ අතහැරීම සිද්ධ වෙන්නේ ඒ උත්තමයා තමා තුළින්ම දකිනවා ලෝකය දැන් තමන්ට අයිති නැහැ කියලා. මෙයත් ධර්මරත්නයේ උතුම් ගුණයක්‌ වෙනවා.zපිංවත් ඔබ ධර්ම මාර්ගය තුළ ගමන් ගනිමින් ඔබ ධර්මය කෙරෙහි අවංකභාවයෙන් පරිපූර්ණ නම්, මේ උතුම් සද්ධර්මය කල් නොයවා විපාක දෙනවා. එයත් ධර්මරත්නයේ උතුම් ගුණයක්‌ වෙනවා. බුදුරජාණන්වහන්සේ දේශනා කරනවා 'පිංවත් ඔබ සතර සතිපට්‌ඨාන ධර්මයන් බහුලකොට වඩනවා නම් දින හතකින් චතුරාර්ය සත්‍යය අවබෝධ කොටගන්න කැමැති වෙන්න කියලා. දින හතකින් චතුරාර්ය සත්‍යය අවබෝධ කරගැනීමට නොහැකි වුවහොත් සති හතකින් අවබෝධය ලබන්න කැමැති වෙන්නය කියලා. සති හතකින් ඔබට චතුරාර්ය සත්‍යය අවබෝධ කරගැනීමට නොහැකි වුවහොත්, මාස හතකින් අවබෝධය ලබන්න කැමැතිවෙන්නටය කියලා. මාස හතකින් චතුරාර්යසත්‍යය අවබෝධ කරගැනීමට ඔබට නොහැකි වුවහොත් අනිවාර්යයෙන්ම අවුරුදු හතකින් ධර්මාවබෝධය ලබන්න ඔබ කැමැති වෙන්නය කියලා. මෙලෙස කල් නොයවා විපාකදීමද ධර්ම රත්නයේ උතුම් ගුණයක්‌ වෙනවා.zපිංවත් ඔබ කල්‍යාණ මිත්‍ර ආශ්‍රයෙන් පරිපූර්ණ වුවහොත් කල් නොයවා ඔබ තෙරුවන් කෙරෙහි ශ්‍රද්ධාවෙන් පරිපූර්ණ වෙනවා. ඔබ තෙරුවන් කෙරෙහි ශ්‍රද්ධාවෙන් පරිපූර්ණ වුවහොත්, කල් නොයවා ශීලයෙන් පරිපූර්ණ වෙනවා. ඔබ ශීලයෙන් පරිපූර්ණ වුවහොත්, කල් නොයවා ඔබ සමාධියෙන් පරිපූර්ණ වෙනවා. ඔබ සමාධියෙන් පරිපූර්ණ වුවහොත්, කල්නොයවා ඔබ ප්‍රඥා විශුද්ධියෙන් පරිපූර්ණ වෙනවා. ප්‍රඥා විශුද්ධියෙන් ඔබ පරිපූර්ණ වූ තැන කල් නොයවා ඔබ ඥාන දර්ශනයන් තුළින් පරිපූර්ණ වෙනවා. එවිට කල් නොයවා පිංවත් ඔබ විමුක්‌තිය සාක්‍ෂාත් කරගන්නවා. මේ කල් නොයවා විපාකයන් සකස්‌ කොටදීම ධර්මරත්නයේ උතුම් ගුණයක්‌ වෙනවා.zබුදුරජාණන්වහන්සේ අංගුලිමාලට 'මම නැවතුණා, ඔබ නවතින්න' කියලා ගැඹුරු කමටහනක්‌ පුංචි වචන කීපයකින් දෙනවා. කල් නොයවාම අංගුලිමාල මහරහතන්වහන්සේ නමක්‌ වෙනවා. භාගියදාරුචීරියට බුදුරජාණන්වහන්සේ මහ මඟ පිඬුසිඟා වඩින අතරතුර 'භාගිය, දැක්‌ක දේ දැක්‌කාය කියලා සිතන්න....' ආදී වශයෙන් පද හතරක ගාථාවක්‌ කමටහනක්‌ වශයෙන් දෙනවා. කල් නොයවාම ගාථා පද හතර අවසානයේදී භාගිය මහරතන්වහන්සේ නමක්‌ බවට පත්වෙනවා.zමෙම කල් නොයවා විපාක දීම ධර්මරත්නයේ උතුම් ගුණයක්‌ම වෙනවා.zදේවදත්ත බුදුරජාණන්වහන්සේට අප්‍රමාණ පීඩාවක්‌ සිදුකිරීමට වෙර දරනවා. බුදුරජාණන්වහන්සේ ජීවමානව සිටියදීම දේවදත්ත අවීචි මහා නිරයට පොළොව පලාගෙන ගොස්‌ උපත ලබනවා. උතුම් ධර්මරත්නය කල් නොයවා විපාක දෙනවා.zභික්‍ෂුවක්‌ සප්ත බොඡ්ඣංගයන් හරහා නිවන් මෙහෙයුමේ යෙදී සිටින එක්‌ තීරණාත්මක රාත්‍රියකදී, ධර්මරත්නය කෙරෙහි අචල ශ්‍රද්ධාවෙන් තමා තුළින් තීරණයක්‌ ගන්නවා තමන්ට දුන් අවසාන පිණ්‌ඩපාත දානයයි අද උදෑසන දුන්නේ, අදින් පසුව ජීවිතයේ මේ ශරීරයට නැවත පිණ්‌ඩපාතයක්‌ දෙන්නේ නැහැ කියලා. මේ අධිෂ්ඨානයට භික්‍ෂුවක්‌ එන්නේ අවබෝධය නොලැබීම ගැන ගැටීමෙන්වත්, අවබෝධය ලැබීමට ඇති ඇලීමත් නිසා නොවෙයි. ලැබීමත් නොලැබීමත් අතර දෝලනය වන උපේක්‍ෂාවෙන්ද නොවෙයි. ලෝකය අරමුණුකොට සකස්‌වෙන සෑම සිතිවිල්ලකම අනිත්‍යභාවය දකිමින් සර්පයෙක්‌ හැව අතහරින්නාක්‌ සේ සෑම සිතිවිල්ලක්‌ම බැහැර කරනවා. තමා තුළින් තමා දකිනවා. තමා තුළින් සිදු වන යථාර්ථය ඒ සිතුවිල්ලෙන් අනිත්‍ය වූ සිතක්‌ වෙනවා. කල් නොයවා විපාක දෙනවා. ධර්මරත්නය කල් නොයවා විපාක දීමේ ගුණයේ විශ්වාසයෙන් මාර්ගය කෙරෙහි සැකය මරාදමලයි තිබෙන්නේ. තමා තුළින් තමා දකිමින් ධර්මය කල් නොයවා විපාක දීමේ විශ්වාසයෙන් සන්නද්ධ වෙමින් මරණය තුළිනුත් අවබෝධය විශ්වාසයෙන් භික්‍ෂුව ලෝකය බැහැර කරමින් ඉදිරියට යනවා.zලෝකයේ ආධිපත්‍යය දරන වසවර්ති දිව්‍ය පුත්‍රයාගේ අසද්බලය, මාර දූතියන්ගේ උපක්‍රමශීලී මාරවේශයන් පයට පෑගෙන දුහුවිල්ලක්‌ තරමටවත් තැකීමක්‌ ඒ භික්‍ෂුවට නැහැ. මේ වන විට මාර බලවේග අඩපණකොට අවසන්. බියක්‌ හෝ නොබියක්‌ භික්‍ෂුවට නැහැ. සෑම සිතක්‌ම අනිත්‍ය වූ ධර්මයක්‌. ලෝකෝත්තර ආර්ය අෂ්ටාංගික මාර්ගයේ ත්‍රීව්රභාවය නිසාම නිවීමේ මාර්ගය තුළ එක්‌ තීරණාත්මක රාත්‍රියකදී සද්ධර්මයේ උතුම් ගුණයන් තුළින් ගත් 'එක්‌කෝ අවබෝධය, එක්‌කෝ මරණය ' යන තීරණය ඉක්‌බිති හෝරා කිහිපයකින්ම කල් නොයවා විපාකය පිණිස එනවා. එය ධර්මරත්නයේ උතුම්ම ගුණයක්‌ වෙනවා. මේ උතුම් චතුරාර්ය සත්‍යය අවබෝධ කරගත් උත්තමයා මේ ජීවිතයේදීම පිරිනිවී යනවා. එයත් කල් නොයවා විපාකදීමේ ධර්මයට අයත් ගුණයක්‌ වෙනවා.</Content>
    <Content name="book13chapter4" translatable="false">ධම්මානුස්සතිය - 4zමෙම උතුම් සද්ධර්මය තවත් කෙනෙකුට එන්න බලන්න යයි කීමට සුදුසු විවෘත ධර්මයක් . බුදුරජාණන් වහන්සේගේ දෙතිස් මහා පුරුෂ ලක්ෂණ විවෘතව බබළනවා. බුදුරජාණන් වහන්සේගේ රහතන් වහන්සේලාගේ ආර්ය ශීලය, ආර්ය සමාධිය, ආර්ය ප්‍රඥාව ආර්ය විමුක් තිය විවෘතව බබළනවා. තමා තුළින් දැරීමෙන් කල් නොයවා විපාක දෙනවා. සැඟවීමට දෙයක් නැහැ. සැඟවුනු තැන් නැහැ. මුලාවේ මිරිඟුවක් නැහැ. අවබෝධ ඤාණය තුළින්මයි මාර්ගය පරිපූර්ණ කිරීම තුළින්මයි ලෝකය තුළ ජීවත්වෙන්නේ. පූර්වේ නිවානුස් සති ඤාණය, වුතූපපාත ඤාණය දිව්‍යචක් ඛු, දිව්‍ය ශ්‍රෝත ඤාණ තුළින් දැකලයි බලලයි මේ උතුම් ධර්මය දේශනා කර තිබෙන්නේ.zඔබේ ඇස දෙස බලද්දී සඟවපු දෙයක් නැහැ. සඟවන්න බැහැ ඇසේ ජරා, ව්‍යාධි, මරණ ලක්ෂණ විවෘතව පෙනෙනවා. ඔබේ ශරීරය දෙස බලද්දී ශරීරය සුබ දෙයක් යැයි ලෝකයාට බොරු කරන්න බැහැ. අසුබ දේවල් සඟවන්න බැහැ. මුත‍්‍ර, අසූචි, කබ, සොටු, දහඩිය විවෘතව පෙනෙනවා. පින්වත් නෝනලා මහත්වරු සිටිනවා. ඒ පින්වතුන් තම සුදු වෙච්ච හිස කෙස් ඩයි යොදා කළු කරනවා. ධර්මය සඟවන්නයි යන්නේ, නමුත් එම පින්වතුන් දිය නාන වෙලාවට ආයිමත් සුදු කෙස් විවෘතව පෙනෙනවා. ධර්මය බබළනවා, විවෘතව පෙනෙනවා.zපින්වතෙක් මෛත‍්‍රිය වඩනවා ඔහුගේ ශරීරය ප්‍රසන්න පැහැපත් වෙනවා. තව කෙනෙක් ද්වේශය වඩනවා ඔහුගේ ශරීරය රෝගී දුර්වර්ණ වෙනවා. උතුම් ධර්මය විවෘතව බබළනවා. එය ධර්මයේ ගුණයක් වෙනවා. සමාජය දෙස පින්වත් ඔබ හොඳින් බලන්න. සුගතිය, දුගතිය, දුප්පත්, පොහොසත් රූපී, විරූපී. උගත් නූගත්, මහේශාඛ්‍ය අල්පේශාඛ්‍ය, කුලවත් කුලහීන, සත්පුරුෂ අසත්පුරුෂ ධර්මයන් ඔබ දෑස ඉදිරිපිට විවෘතව තිබෙනවා.zඑන්න ඇවිත් බලන්න ප්‍රතිඵල දකින්න. ඔබම තීරණය කරන්න ශ‍්‍රද්ධාව සකස් කර ගත්තොත් ආර්ය අෂ්ටාංගික මාර්ගය වැඩෙනවා. සිල් රැුක් කොත්, රූපය සුරකිනවා. සමාජයට ඇති බිය පහව යනවා. සිහි මුලා නොවී මැරෙනවා. සුගතියේ උපදිනවා. දන් දුන්නොත් ආයුෂ, වර්ණය, සැපය, බලය ලැබෙනවා. ධර්මයේ ඵලයන් ඇස් පනාපිට ම විවෘතව බබළනවා. මේවා බලලා, දැකලා, හිතලා ඔබ ම ධර්මය තුළට එන්න.zමෙය සටහන් තබන භික්ෂුවත් යම් කාලයක් සමාජයෙන් වසන් වෙලා අප්‍රකටව වැඩ සිටියා. එහෙත් භික්ෂුව ලෝකයාට විවෘතකළා. සඟවන්න බැහැ ධර්මය. සඟවලා තියන්න බැහැ ධර්මය. සඟවලා තියන්න බැහැ, ධර්මය ලෝකයාට විවෘත වෙනවා. එය ධර්මයේ උතුම් ගුණයක් . සත්ත්වයා තුළ අවිද්‍යාව තිබෙන තාක් කල් සංස් කාර රැුස් වෙනවා, සඟවන්න බැහැ. අවිද්‍යාව නිරෝධය වූ කල සංස් කාරද නිරෝධය වෙනවා. ධර්මය විවෘතව බබළනවා.zබුදුරජාණන් වහන්සේගේ ධර්මය කිසිම පින්වතෙක් ව බලහත් කාරයෙන් තෑගි බෝග දීල උපක‍්‍රමශීලීව තම දහමට යොමුකර ගන්නේ නැහැ. මොකද බුදුරජාණන් වහන්සේ නමක් තම උතුම් සම්මා සම්බුද්ධ ඤාණයෙන් මතු කොට ගන්නේ පින්වතුන්ලාගේ ඇසට පෙනෙන, කනට ඇසෙන, මනසට දැනෙන දුක, ජාති, ජරා, ව්‍යාධි, මරණ, ශෝක, පරිදේව, දුක්ඛ දෝමනස් ස, ප්‍රියයන්ගෙන් වෙන්වීම, අප්‍රියයන් හා එක් වීම පංච උපාදානස් කන්ධය නිත්‍ය වශයෙන් ගැනීමේ දුක.zදුකට හේතුව තෘෂ්ණාව, තෘෂ්ණාව නිරෝධයෙන් දුක නිරෝධය වෙනවා. තෘෂ්ණාව නිරෝධය වන නිත්‍ය මාර්ගය ආර්ය අෂ්ටාංගික මාර්ගයයි. හිරු, සඳු සේ ධර්මයේ අර්ථය විවෘතව බබළනවා. එන්න, බලන්න, දැන හඳුනා ගෙන පුහුණු කරන්න. ඔබම තීරණය කරන්න. කල්‍යාණ මිත‍්‍රයා සිටින්නේ මේ උතුම් ශාසනයේ පමණයි.zපටාචාරව බුදුරජාණන් වහන්සේ හමුවීමට පැමිණෙන්නේ නිර්වස් ත‍්‍රව පිස් සියක් හැටියටයි. ”නැගණිය සිහි එලවා ගන්න” යැයි බුදුරජාණන් වහන්සේ අමතන කොට ඇය තමා විසින් ම දකිනවා ”මේ නම් මගේ කල්‍යාණ මිත‍්‍රයා”ය කියල. මේ උතුම් කල්‍යාණ මිත‍්‍ර භාවය තුළ එහි රැකවරණයට පැමිණෙන ඕනෑම පින්වතෙකුට කුසලයේ රැකවරණය, නිරෝධයේ රැුකවරණය ලැබෙනවා.zඑම නිසා ඕනෑම කෙනෙකුට විශ්වාසයෙන් කියන්න පුළුවන් ප්‍රතිඵල ප්‍රත්‍යක්ෂ නිසා ම එන්න බලන්න, පුහුණුවෙන්න ඔබ ම අත් දකින්නය කියලා. මේ ගුණය ධර්මරත්නයේ උතුම් ලක්ෂණයක් .</Content>
    <Content name="book13chapter5" translatable="false">ධම්මානුස්සතිය - 5zධර්ම රත්නයේ තවත් උතුම් ලක්‍ෂණයක්‌ තමයි 'සිත්හි ලා දැරීමට සුදුසුයි' කියන කාරණය. තමා තුළින් වැඩීමට සුදුසු යැයි කියන කාරණය.zතමා තුළින් දැරීමට සුදුසු, නුසුදුසු දේවල් තිබෙනවා. මිථ්‍යා දෘෂ්ටිය තමා තුළින් දැරුවොත්, සැපයට හේතුවෙන සම්මා දිට්‌ඨිය අහිමි වෙනවා. දුශ්ශීලභාවය ඔබ දැරුවොත්, සැපයට හේතු වන සිල්වත්භාවය ඔබට අහිමි වෙනවා. ලෝභකම ඔබ දැරුවොත් සැපයට හේතුවන දානය ඔබට අහිමිවෙනවා. ද්වේෂය ඔබ දැරුවොත්, සැපයට හේතුවෙන මෛත්‍රිය ඔබට අහිමි වෙනවා. දුකට හේතුවන අකුසලය ඔබ වැඩුවොත්, සැපයට හේතුවන සුගතිය ඔබට අහිමි වෙනවා. දුකත් සැපත් දෙක තුළම ඔබව දෝලනය කරන 'පින' ඔබ විදර්ශනා නුවණින් නොවැඩුවොත්, මාර්ගඵල සැපය ඔබට අහිමි වෙනවා.zඋතුම් බුදුගුණයක්‌ වඩන මොහොතේම, සුගතියට අදාළ සංස්‌කාරයන් රැස්‌වෙනවා. අතීතයේ රජ, සිටු, ඇමැතිකම් අතහැරලා, අඹුදරුවන් අතහැරලා, ශාසනයේ රැකවරණයට පිංවතුන්ලා පැමිණෙන්නේ, ශාසනයේ අර්ථය තමා තුළින් දැරීමට සුදුසු නිසාමයි. තමා තුළින් දැරීමෙන් යහපතක්‌ වන නිසාමයි, තමා තුළින් දුක නැතිවෙන නිසාමයි, බිම්බිසාර රජතුමාගේ බිසව රජසැප අතහැරලා භික්‍ෂුණී ශාසනයේ පැවිදි වෙන්නේ, ධර්මය තමා තුළින් දැරීමෙන් රජසැපට වඩා සැපයක්‌ ධර්මය තුළින් ලැබූ නිසාමයි.zසශ්‍රික දිව්‍ය තලයක පංචකල්‍යාණයෙන් ශෝභමාන වූ දිව්‍යාංගනාවන්ට ලොල්වෙලා එය අරමුණු කරමින් ධර්ම මාර්ගය වඩපු නන්ද ස්‌වාමීන්වහන්සේ, උතුම් ධර්මාවබෝධය ලැබීමෙන් පසුව ඒ සුරූපී දිව්‍යාංගනාවන් මට දැන් පෙනෙන්නේ දාගිය හේනක වැඳිරියක්‌ වගේ යැයි සිංහ නාදයක්‌ කරන්නේ උච්ඡම සැපයටත් වඩා, ධර්මයේ සැපය උතුම් නිසාමය.zභාහියදාරුචීරිය බුදුරජාණන් වහන්සේට 'භාග්‍යවතුන්වහන්ස මට එක බණ පදයක්‌ කියන්න' යැයි ඇවිටිලි කරන්නේත්, සන්තිස්‌ ඇමැතිවරයා දරාගත නොහැකි සිත්තැවුලකින් බුදුරජාණන් වහන්සේ සොයාගෙන යන්නේත් සියල්ලටම වඩා උතුම් සද්ධර්මය සිත්හි දැරීමට සුදුසු නිසාමය.zපිංවත් ඔබ නිරතුරුවම, බුදුරජාණන් වහන්සේ දේශනා කොට වදාළ ධර්ම රත්නයම සිත්හි දරාගෙන විවේකයක්‌ තුළ පමණක්‌ නෙමෙයි බියක්‌, තැතිගැනීමක්‌, නොසන්සුන්භාවයක්‌ හටගත් අවස්‌ථාවක්‌ තුළත් ධර්මයක්‌ම සිහිපත් කරගැනීමට ඔබ දක්‍ෂ වෙන්න.zභික්‍ෂුවක්‌ කැලයේ හුදෙකලා කුටියක බිම පැදුර එලාගෙන මැදියම් රාත්‍රියේ නොනින්දේ සැතපී සිටින විට එක පාරටම බොහොම ශක්‌තිමත් අමනුෂ්‍යයෙක්‌ එම භික්‍ෂුව පොළොවට තදවන සේ හිර කරගෙන ඉඳලා තිබෙනවා. භික්‍ෂුව කෙළින් වෙන්න උත්සහ ගත්තත් කෙළින් වෙන්න බැහැ. තදබල ශක්‌තියකින් පොළොවට තදවෙලා. භික්‍ෂුව කරුණාවෙන් 'ඉතිපිසෝ භගවා අරහං....' ගාථාව සම්පූර්ණයෙන් මිමිණුවා. හරිගියේ නැහැ. දෙවැනි වරටත් ඉතිපිසෝ ගාථාව සම්පූර්ණයෙන්ම මිමිණුවා. බැඳීම ගැලවුණේ නැහැ. තෙවැනුව භික්‍ෂුව 'සබ්බ පාපස්‌ස අකරණං - කුසලස්‌ස උපසම්පදා...' කියන ගාථා පද දෙක කියනකොට එම ග්‍රහණය අතහැරුණා. උතුම් ධර්මයක්‌ සිත්හි දරාගැනීමෙන්, ධර්මයට අභියෝග කරන මාර බලවේග පවා දමනය වෙලා යනවා.zපිංවත් ඔබ සද්ධර්මය ශ්‍රවණය කරන්න. පුහුණු කරන්න. තමා තුළින්, නුවණින්, වචනයෙන්, සිත්හි දරාගැනීමෙන්, ධර්මානුධර්ම ප්‍රතිපදාවෙන්, සද්ධර්මයේ උතුම් ගුණයන් ජීවිතයට එකතුකර ගන්න.zදුගතිය දකින විට, සුගතියට අදාළ ධර්මයන් ජීවිතයට එකතුකෙට ගන්න. සුගතිය දකිනවිට, සුගතියේ සැපයත් අනිත්‍යයි කියන ධර්මයත් සිතේ දරාගන්න. ධර්මය සිත්හි දරාගත් තැනැත්තා, ධර්මය විසින්ම ආරක්‍ෂා කරනවා කියලා බුදුරජාණන් වහන්සේ දේශනා කරනවා.zධර්ම රත්නයේ තිබෙන තවත් ශ්‍රේෂ්ඨ ගුණයක්‌ තමයි, තමන් අවංක නම්, ඕනෑම පිංවතෙක්‌ට වයස්‌ භේදයකින්, ජාති, ආගම්, කුල භේදයකින් තොරව, දුප්පත් -පොහොසත් භේදයකින් තොරව, මනුෂ්‍ය දිව්‍ය බ්‍රහ්ම කියන භේදයකින් තොරව, ධර්ම රත්නය කෙරෙහි අවංකභාවය, ධර්මරත්නයේ සැබෑම රැකවරණය ඔබට ලබාදෙනවා.zපිංවතෙක්‌ සිටිනවා, එම පිංවතා භික්‍ෂුවට කියනවා 'මම කවදාකවත් බොරුවක්‌ කියන්නේ නැහැ' ය කියලා. භික්‍ෂුව දන්නවා ඔහු ඒ කියන්නේ බොරුවක්‌ය කියලා. ඔහු ධර්මරත්නය කෙරෙහි අවංක නැහැ. තවත් පිංවතෙක්‌ ඉන්නවා. ඔහු කියනවා 'ස්‌වාමීන්වහන්ස, මම දසදිශාවට මෛත්‍රිය පතුරවමින් ජීවත්වෙනවා' කියලා. නමුත් ඔහු පොඩ්ඩ වැරදුණු තැන කේන්ති ගන්නවා. ධර්ම රත්නය කෙරෙහි අවංක නැහැ. පිංවතෙක්‌ සිටිනවා. ඔහු නිරතුරුවම අනිත්‍යය ගැන කතාකරනවා. සාකච්ඡා කරනවා. දේශනා කරනවා. නමුත් ලෝභකමින් ඔහු සම්පත් රැස්‌කරනවා. ධර්ම රත්නය කෙරෙහි අවංක නැහැ.zතමා තමාට අවංක වෙන්න ඕනේ. එවිටයි ඔබ උතුම් සද්ධර්මයට අවංක වුණා වෙන්නේ. මොකද තමා කියන්නේ ධර්මය. ධර්මයේ අර්ථයයි. ධර්මයත් සමග ගතකරන ඔබ, ධර්මය ජීවිතය කරගත් ඔබ, ඔබට අවංක නොවුණා කියන්නේ ධර්මයටද අවංක නොවුණා කියන කාරණයයි.</Content>
    <Content name="book13chapter6" translatable="false">ධම්මානුස්සතිය - 6zපිංවත් ඔබට යම් දවසක්‌ එනවා චතුරාය්‍ය සත්‍ය ධර්මය තුළ ඔබේ ජීවිතය විසුරුවා දකින්නට සිදුවෙන. එදාට ඔබ චතුරාය්‍ය සත්‍ය ධර්මයත්, ජීවිතයත් එකක්‌ කොට දකිනවා. යම් දවසක්‌ ඔබට එනවා, පටිච්ඡසමුප්පාද ධර්මය තුළ ඔබේ ජීවිතය විසුරුවා දකින්නට සිදුවන. එදාට ඔබ දකිනවා, පටිච්ඡසමුප්පාද ධර්මයත්, ඔබට දෙකක්‌ නොව, එකක්‌ය කියන කාරණය. ඔබට යම් දවසක්‌ එනවා සතර සතිපට්‌ඨාන ධර්මයන් තුළ ඔබේ ජීවිතය විසුරුවා දකින්නට සිද්ධවෙන. එදාට ඔබ සතර සතිපට්‌ඨාන ධර්මයත් ඔබේ ජීවිතයේ ක්‍රියාකාරීත්වයත් එකක්‌ කොට දකිනවා. යම් දවසක්‌ එනවා සප්ත බොඡ්ජඣංග ධර්මයන් තුළ ඔබේ ජීවිතයත් විසුරුවා දකින.... එදාට ඔබ සප්ත බොඡ්ජඣංග ධර්මයත් ඔබේ ජීවිතයත් එකක්‌ කොට දකිනවා. මේ ධර්මයන් ජීවිතයේම කොටසක්‌. ජීවිතයේ බද්ධයක්‌. ජීවිතයේ මුහුවක්‌. මෙය ඔබ දකින්නේ පංචඋපාදානස්‌කන්ධය තුළ ජීවිතය විසුරුවාහරින මොහොතේයි. එය ඔබව ධර්මාවබෝධය කරා ඔසවා තබනවා. ඔබ දකිනවා තමා තුළින්ම, මේ සෑම ධර්මතාවයක්‌ම තමා තුළින් වැඩුනේ රූපය ඇසුරින් සකස්‌ වුණ පංචඋපාදානස්‌කන්ධයක්‌ හැටියටයි කියලා.zරූපය අනිත්‍යයි කියලා අවබෝධකරන තැනදී නාම ධර්මය ඉබේම නිරෝධය වී යනවා. මේ සියල්ල සිද්ධ වෙන්න නම් තමා තමාට අවංක වෙන්න ඕනා. බෝධිසත්වයන් වහන්සේ ජය ශ්‍රී මහා බෝධි මූලයේදී තමා තමාට අවංකව තීරණය ගන්නවා 'මගේ ලේ, මස්‌, සම්, ඇට, නහර වියැලේවා... උතුම් සම්මා සම්බෝධිය අවබෝධයෙන් තොරව නැගිටින්නේ නැහැ' ය කියලා. ඒ අවංකභාවය නිසාම බෝධි සත්වයන් වහන්සේ උතුම් සම්මා සම්බෝධිය අවබෝධකර ගන්නවා.zභික්‍ෂුවක්‌ උතුම් ධර්ම මාර්ගයේදී හේතුඵල ධර්මයන්ට අනුව යම් තීරණාත්මක විසඳුමක්‌ ගන්නේ තමා තමාට අවංකවමය. 'අදින් පසුව මම ජීවිතයට පිණ්‌ඩපාතය දෙන්නේ නෑ. එක්‌කෝ මැරේවී. නැති නම් අවබෝධය ලබනවා' කියන තීන්දුව ගන්නේ අවංකවම ඔහු මරණය ද, අවබෝධය ද දෙකම දකිමිනුයි. ධර්ම රත්නයේ ගුණයන් කෙරෙහි විශ්වාසය පමණයි ඔහුට ඉතිරිවී තිබෙන්නේ. රූපයත්, වේදනාවත්, සංඥාවත්, සංස්‌කාරත්, විඥානයත් තුළ සත්ත්වයෙක්‌ පුද්ගලයෙක්‌ නොදකින තැන, මේ ධර්මතාවයෙන් හුදු අනිත්‍යභාවයට පත්වන හේතුඵල ධර්මයන් හැටියට අවබෝධ කරන තැන පංචඋපාදානස්‌කන්ධ ධර්මයන් කෙරෙහි ඇති තෘෂ්ණාව ඔහු අවබෝධයෙන් අතහරිනවා. ඒ මොහොතේ මොහුගේ ලෝකය නැමති, පංචඋපාදානස්‌කන්ධය නමැති හැව ගැලවී යනවා. එවිට ඔහු ලෝකයට තැවරී නැති ලෝකයේ ජීවත්වන මනුෂ්‍යයෙක්‌ වෙනවා. තමා තුළින්ම ධර්ම මාර්ගය කෙරෙහි ඇතිකොටගත් අවංකභාවය ධර්මයේ උච්ඡතම ඵලය ඔහුට ලබාදෙනවා. අවිද්‍යාව හේතුවෙන්ම සකස්‌ වුණ සලායතන සහ ඵස්‌සය කියන ධර්මතාවයත් තෘෂ්ණාවත් සමඟ සුසංයෝජනයෙන් සත්ත්වයාට 'මම, මගේ, අපි, අපේ, ඔබ මගේ, මම ඔබේ ආදී වශයෙන් හේතුඵල ධර්මයන් උපදින රූකඩ චරිතයක්‌ නිර්මාණයකොට ලෝකය හමුවේ කරන නාඩගම ඔබ විනිවිද දැක විනාශකොට දැමුවා වෙනවා.zතෘෂ්ණාව නමැති එකම ධර්මය පරාජයකොට දැමීමෙන් ඔහු ලෝකය නමැති දුක මුලිනුපුටා දමනවා. තමා කෙරෙහි, ධර්මය කෙරෙහි, තමන් ගන්නා තීරණය, තීන්දුව කෙරෙහි ඇති අවංකභාවය ධර්ම මාර්ගයේ ජයග්‍රහණයක්‌ ලබාගැනීමට ඇති මූලිකම සුදුසුකම වෙනවා. ඔබ තුළ අවංකභාවය තවමත් නැති නම් ඊට ද එකම තේරුම තෘෂ්ණාව වෙනවා. තෘෂ්ණාව නමැති ඉන්ධන අහවර කරන තැන ජීවිතය ආධ්‍යාත්මික රූපයත්, බාහිර රූපයත්, විඥානයත් හේතුවෙන් හටගන්නා ඵස්‌සය තුළ දෝලනය වෙමින් අතීත සංස්‌කාරයන්ගේ ඕනෑ එපාකම් අනුව පිරිනිවීයන තෙක්‌ ජීවත් වෙනවා. අවංකභාවයේ සැබෑම ඵලය, අවසානයේ ඔහුගේ රූපය මහපොළොවේ සතර මහා ධාතුවට එකතුවෙනවා. තෘෂ්ණාවේ ඉන්ධන නැති නිසාම, රූපය තුළින්ම විඤාණයද නිවී යනවා. හිස්‌ දෙයක්‌, නැති දෙයක්‌, නිවිච්ච දෙයක්‌, කාත් කවුරුත් නැති දෙයක්‌, චතුරාය්‍ය සත්‍යය නොදන්නා නිසාම, බුදුරජාණන් වහන්සේට අවංක නොවීම නිසාම, තමන් ධර්ම මාර්ගයේ අවංකවම ගමන් නොකිරීම නිසාම, තෘෂ්ණාව හඳුනානොගත් නිසාම, දුක නමැති ලෝකය මගේ කරගත් අවාසනාවෙන් ඔහු මිදී යනවා. නිවී යනවා. උතුම් ධර්ම රත්නයේ පූජනීය, වන්දනීය අග්‍රම ඵලය ඔහු ලැබුවා වෙනවා.zඅනිත්‍ය වන ඇස පිංවත් ඔබ තවමත් නිත්‍ය වශයෙන් ගන්නවා. අනිත්‍ය වන කන, නාසය, දිව, ශරීරය, මනස තවමත් ඔබ නිත්‍ය වශයෙන් ගන්නවා. ධර්මයට ඔබ තවමත් අවංක නැහැ. ආධ්‍යාත්මික රූපය, බාහිර රූපය තවමත් ඔබ නිත්‍ය වශයෙන් ගන්නවා. අනිත්‍යවන පංචඋපාදනස්‌කන්ධය තවමත් ඔබ නිත්‍ය වශයෙන් ගන්නවා. තවමත් ඔබ ධර්ම රත්නයට අවංක නැහැ. උදේම සමාදන්වන සිල්පදය සවසට බිඳිනවා. තවමත් ඔබ සද්ධර්මයට අවංක නැහැ. සක්‌කායදිට්‌ඨි, විචිකිච්ඡා, අන්‍යශීලවෘත ජීවිතය තුළ හොල්මන් කරනවා. තවමත් ඔබ ධර්ම රත්නයට අවංක නැහැ. සුගතිය තිබියදී තවමත් ඔබ දුගතියට අවශ්‍ය සංස්‌කාර රැස්‌කරනවා. තවමත් ඔබ ධර්මරත්නයට අවංක නැහැ. තමා තමාට අවංක වෙන්න ඕනේ. මෙතැනදී 'තමා' කියන්නේ අනිත්‍ය වූ ධර්මයක්‌. අනිත්‍ය වූ ධර්මයක්‌ තුළ සිටිමින් එහි අනිත්‍යය දකින්න ඕනේ. අනිත්‍යභාවය තුළ සිටිමින් අනිත්‍යය දැකීමේදී නිත්‍යභාවයට අදාළ හේතු සකස්‌ කරන ධර්මතාවයන්ගේ නිරෝධය සිදුවෙනවා.zසාරාසංඛ්‍ය කල්ප ලක්‍ෂ ගණනක්‌ දස පාරමී ධර්මයන් පරිපූර්ණකොට, බුදුරජාණන් වහන්සේ නමක්‌ මතුකොට ගන්නා වූ උතුම් ධර්ම රත්නය, යම් ගිහි පැවිදි පිංවතෙක්‌ තමන්ගේ යැයි සොරකම්කොට දේශනා කරන්නේ නම්, උතුම් ධර්මරත්නය විකෘති කොට දේශනා කරන්නේ නම් එම පුද්ගලයා දැඩි රැහැනින් බැඳ, වධක බෙර හඬවා, නුවර වටා ගෙනගොස්‌ හිස ගසා දැමීම යම් සේ දුකක්‌ද, ඊටත් වඩා අතිශය දුකක්‌ විඳීමට කැමති විය යුතු යැයි බුදුරජාණන් වහන්සේ දේශනා කරනවා.</Content>
    <Content name="book13chapter7" translatable="false">සංඝානුස්සතිය - 1zදීර්ඝ අබුද්ධෝත්පාද කාලයක්‌ පසුකොට බුද්ධරත්නය, ධම්මරත්නය, ලොව පහළවීමෙන් අනතුරුවයි, උතුම් සංඝරත්නය පහළවීම සිද්ධ වන්නේ. ගෞතම සම්මා සම්බුද්ධ ශාසනයේ අතීත පාරමී පුරාගෙන පැමිණි, ප්‍රථම ආර්ය ශ්‍රාවකයා වන්නේ කොණ්‌ඩඤ්ඤ මහරහතන් වහන්සේයි. ප්‍රථම ආර්ය ශ්‍රාවකයා, මුලින්ම උතුම් ධර්මයේ ඇස, සෝවාන් ඵලය අවබෝධ කොටගත් මොහොතේ, සමස්‌ත දිව්‍ය, බ්‍රහ්ම තලවල දෙව්බඹුන්, සද්ධර්මයේ ඇස පහළ වුණාය කියලා සාධුකාර දුන්නා.zසම්මා සම්බුද්ධ ශාසනයේ අර්ථයන් ආරක්‍ෂා කරන, සංඝරත්නය කියන අර්ථය ලෝකයට බිහිවීමේදී සමස්‌ත දිව්‍ය බ්‍රහ්ම තලවල සාධුකාර හඬ නැඟෙන්නේ සංඝරත්නයේ ඇති ආශ්චර්යවත් භාවය නිසාමය. ආර්ය මහා සංඝරත්නය ලෝකයේ පහළවීමට පෙරාතුව මිච්ඡා පැවිදි පක්‍ෂයන්ට තමයි, ලෝකය ගරු බුහුමන් දැක්‌වූයේ. පිංවත් ඔබ මොහොතක්‌ දෑස්‌ පියාගෙන අබුද්ධෝත්පාද කාලයක පහළවෙන මිච්ඡා ශ්‍රාවකයන්ගේ විමුක්‌ති මාර්ගය නුවණින් සිහිකරන්න. නිර්වස්‌ත්‍ර නිගණ්‌ඨයන්, ආජීවකයන්, ශීතල ජලයේ උදේ සවස ගිලෙමින්, පව් සෝදාහරින දර්ශනයන්, තද අව්වේ තපිමින් අතීත දුක්‌ ගෙවාදමන මිච්ඡා ශ්‍රාවකයන්, බලු ව්‍රත - ගෝ ව්‍රත රකිමින් අසූචි, තණකොළ කමින්, බිමට දැමූ ආහාර දිවෙන් ගෙන අනුභව කරමින් විමුක්‌තිය සෙවූ මිච්ඡා ශ්‍රාවකයන්, සත්ත්ව යාග, ගිනි යාග කරමින් තිරශ්චීන වන්දනාවන් කරමින් මිච්ඡා ආජීවයෙන් අකුසල් මූලයන්ම විමුක්‌තියේ නාමයෙන් රැස්‌කොටගත් මිච්ඡා පැවිදි ජීවිත නුවණින් දකින්න. එම මිච්ඡා ශ්‍රාවකයන් ලෝකයාට දුන් මෝහමූලික ආදර්ශයන්, ලෝකයට දුන් මෝහ මූලික ධර්මයන් නුවණින් දකින්න. එම මෝහ මූලික ධර්මයන් නිසාම ඔබත්, මමත් සංසාරයේ කොතෙක්‌ නම් සතර අපායන්ට වැටී දුක්‌ විඳිනවා ඇතිද?zවරක්‌ බුදුරජාණන් වහන්සේ හමුවට බලු ව්‍රත රකින, ගෝ වෘත රකින ආජීවකයන් දෙදෙනෙක්‌ පැමිණෙනවා. බලු ව්‍රත රකින ආජීවකයා දෙවැලමිට දෙදණිස්‌ බිම තබාගෙන සුනඛයෙක්‌ හැටියටයි ජීවත්වුණේ. බිමට දමන ආහාර දිවෙන් අහුලාගෙන අනුභව කළේ, මුත්‍රා කළේ සුනඛයෙක්‌ වගෙයි. ගෝ - ව්‍රත රකින ආජීවකයා තණකොළ බුදිමිනුයි ජීවත්වුණේ. මේ මිච්ඡා ආජීවකයන් දෙදෙනා බුදුරජාණන් වහන්සේගෙන් විමසනවා 'භාග්‍යවතුන්වහන්ස, අපි දෙදෙනා මරණින් පසු කිනම් උපතකට පත්වේද?' කියලා. බුදුරජාණන් වහන්සේ දේශනා කරනවා බලු ව්‍රත රකින ආජීවකයා, ඊළඟ ජීවිතයේ සුනඛයෙක්‌ ලෙසත්, ගෝ - ව්‍රත රකින ආජීවකයා ඊළඟ ආත්මයේදී හරකෙක්‌ ලෙසත් උපදිනවාය කියලා. අබුද්ධෝත්පාද කාලවල මෙවැනි මිච්ඡා ශ්‍රාවකයන් තමනුත් මුළාවට පත්වී, අනුන්වත් මුළාවට පත්කරනවා. මේ උතුම් සම්මා සම්බුද්ධ ශාසනයේ රැකවරණයට පයින් ගැසූ දෙදෙනා කෝකාලික, සුනක්‌ඛත්ත වැනි මිච්ඡාශ්‍රාවකයන් නිසා විනාශයට පත්වූ කොපමණ පිරිසක්‌ සිටින්නට ඇතිද?zදේවදත්තගේ මිච්ඡා ශ්‍රාවක ඇසුර තිබීමෙන් අජාසත්ත රජතුමා අවීචි මහා නිරයටයි වැටෙන්නේ. බුදුරජාණන් වහන්සේව පසු කාලයේදී සරණ ගියත්, මිච්ඡා ශ්‍රාවකත්වයෙන් කළ අපරාධය වළක්‌වාගන්න පුළුවන්කමක්‌ අජාසත්ත රජතුමාට ලැබුණේ නැහැ. මිච්ඡා ශ්‍රාවකයන්ගේ එක මෝහ මූලික අදහසක, අනුශාසනාවක මෙතරම් කටුක දුකක්‌ සැඟවී තිබෙනවා. අජාසත්ත රජතුමා දේවදත්ත හාමුදුරුවන්ගේ ආරාමයට දිනකට බත් මුට්‌ටි 500 ක්‌ දානය හැටියට පිරිනමනවා. මේ කාරණය අරබයා බුදුරජාණන් වහන්සේ දේශනා කරනවා 'මහණෙනි, අඥාන පුද්ගලයා සිවුපසය වැඩිවෙනකොට තව තවත් පිරිහීම දෙසටම යනවා' ය කියලා. වරක්‌ දානමය පිංකමක්‌ අවසානයේදී බොහොම වටිනා සිවුරක්‌ පූජා කළ යුත්තේ සාරිපුත්ත රහතන්වහන්සේට ද දේවදත්ත හාමුදුරුවන්ට ද කියලා ගමේ පිංවතුන් අතර ප්‍රශ්නයක්‌ ඇතිවෙනවා. කණ්‌ඩායමේ බහුතරයක්‌ම ප්‍රකාශ කළේ දේවදත්ත හාමුදුරුවෝ තමයි අපේ මරණයට, මඟුලට වඩින්නේ. සාරිපුත්ත මහරහතන් වහන්සේ අකලට වැටෙන වැස්‌සක්‌ වගේ කාලයකට පසුවයි අපේ ගමට වඩින්නේ එම නිසා දේවදත්තටයි, මේ වටිනා සිවුර පූජා කළ යුත්තේ කියලා බහුතරයකගේ තීරණය අනුව වටිනා චීවරය දේවදත්ත හිමිට පූජා කරනවා. පසුව දේවදත්ත හිමි මේ විටිනා චීවරය පොරවාගෙන තව තවත් මාන්නයම ඇතිකොට ගත්තා. මිච්ඡා ශ්‍රාවකයන් තමනුත් විනාශයට පත්වෙලා අනුන්ටත් වැරදි ආදර්ශ ඔස්‌සේ, වැරදි අනුශාසනා ඔස්‌සේ අකුසලයට, මිථ්‍යා දෘෂ්ටියට අදාළ පූර්වාදර්ශයන්ම ලබාදෙනවා.zබුදුරජාණන් වහන්සේ දේශනා කරනවා, යම් දවසක සද්ධර්මය වේශයෙන් අධර්මය පහළවුණොත් එදාට සද්ධර්මය අතුරුදන් වෙනවාය කියලා. රත්රතන් වේශයෙන් රත්තරන් නොවන දෙයක්‌ පහළවුණොත් එදාට රත්තරන් අතුරුදන් වෙනවා වගේ කියලා. 'මහණෙනි, පඨවි, ආපෝ, තේජෝ, වායෝ ධාතුව සද්ධර්මය අතුරුදන් කරන්නේ නැහැ. ඒ හිස්‌ පුද්ගලයා, මිච්ඡා ශ්‍රාවකයා ඇතිවන්නේ මේ ශාසනය තුළමයි ' කියලා. නැවක්‌ බඩු වැඩිවීමෙන් ගිලීයන්නා සේ, සද්ධර්මය අතුරුදන්ව යන්නේ නැහැ. සද්ධර්මයට අතුරුදන් වන්නේ තෙරුවන් කෙරෙහි අශ්‍රද්ධාව, ශීලයට ගරු නොකිරීම, සමාධියට ගරු නොකිරීම නිසා යැයි බුදුරජාණන් වහන්සේ දේශනා කරනවා.</Content>
    <Content name="book13chapter8" translatable="false">සංඝානුස්සතිය - 2zරට්‌ඨපාල ස්‌වාමීන්වහන්සේගෙන්, කෝරව්‍ය රජු අසනවා 'හිමියනි, මෙතරම් යෞවන වයසේ, කඩවසම්, ජවාධික ඔබ දෙමාපියන්, රූමත් බිරින්දෑවරුන්, ධන සම්පත් අතහැර පැවිදි වූයේ කුමන හේතුවක්‌ නිසාද කියලා. එවිට රට්‌ඨපාල මහරහතන් වහන්සේ දේශනා කරනවා 'රජතුමනි, සත්ත්වයා නිරතුරුවම ජාති, ජරා, ව්‍යාධි, මරණ කරාම යනවා. කාටවත් වළක්‌වන්න බැහැ. රජතුමනි ඔබතුමා වයසට යන ස්‌වභාවය, රෝගී වන ස්‌වභාවය, මරණයට පත්වන ස්‌වභාවය කාටවත්ම වළක්‌වන්න බැහැ. ඥාතීන්, හිතවතුන්, රටවැසියන් ඔබතුමා වටකරගෙන 'අනේ රජතුමනි, වයසට යන්න එපා. ලෙඩවෙන්න එපා. මැරෙන්න එපා' කීවාට මේවා නතර වෙන්නේ නැහැ. මෙම යෞවන ජීවිතයටත් උරුම ජාති, ජරා, ව්‍යාධි, මරණ දුකම බව දැකලයි මම පැවිදි වූයේ' කියලා. 'දෙවැනි හේතුව අපි කොච්චර දේවල් මගේ කරගෙන, අයිතිකොටගෙනද ජීවත් වෙන්නේ. මුලින්ම අම්මාගේ ගර්භාෂ කුටිය මගේ කොටගන්නවා. අම්මාගේ උණුසුම, කිරි සුවඳ මගේ කොටගන්නවා. ශිල්ප ශාස්‌ත්‍ර, බිරිඳ, දරුවන්, ඥාතීන්, සම්පත්, දේපළ, තනතුරු.... මේ හැම දෙයක්‌ම මගේ කොටගෙන ජීවත් වෙනවා. නමුත් රජතුමනි, මේ මගේ කොටගෙන පෝෂණය කරන මේ හැමදෙයක්‌ම, අපි මැරෙන දවසට මේ ලෝකයේ තියලයි මියපරලොව යන්නේ. මගේ කොට තිබූ මේ ලෝකයේ කිසිම ධනයක්‌, සම්පතක්‌, මට අයිති නැති බව දැකලයි රජතුමනි, මම පැවිදි වුණේ' කියලා.z'තුන්වැනි හේතුව තමයි, සත්ත්වයාට කොපමණ ලැබුණත් සෑහීමක්‌ නැහැ. තෘප්තියක්‌ නැහැ. නොසෑහීම තුළමයි ජීවත් වෙන්නේ. අතෘප්තියෙන්මයි ජීවත් වෙන්නේ. රට දිනන පුද්ගලයා ලෝකය කෙරෙහි බලය පතුරුවන්න හදනවා. ලෝකය දිනන කෙනා, අභ්‍යවකාශය තුළ තම බලය පතුරුවන්න හදනවා. මනුෂ්‍යයා තුළ තිබෙන මේ නොසෑහීම අතෘප්තිමත්භාවය දැකලාමයි රජතුමනි, මම පැවිදි වූයේ' කියලා.z'හතරවැනි හේතුව තමයි, සත්ත්වයා තෘෂ්ණාවට ඇති දාසභාවය නිසාම පුන පුනා භවයට යනවා. ගර්භාෂ කුටිවලට ඕපපාතික සත්ත්ව උපතකට, බිත්තරයක්‌ තුළ උපතකට නිමාවක්‌ නැහැ. අවසානයක්‌ නැහැ. මෙන්න මේ සත්ත්වයාගේ තණ්‌හාවට ඇති දාසභාවය නිසාම භවයෙන් භවයට යන දුක දැකලයි රජතුමනි, මම පැවිදි වුණේ' කියලා.zපිංවත් රට්‌ඨපාල කුමරුන් කෝටි ගණනක්‌ වස්‌තුව අතහැරලා, උතුම් පැවිදි ජීවිතයට පත්වෙන්නේ ඉහත බිය නුවණින් දැකලයි.zබුදුරජාණන් වහන්සේ දේශනා කරනවා 'මහණෙනි, යමෙක්‌ ඔබට කියනවා දිනකට ඔබේ පපුවට තියුණු උලකින් තුන්සිය වතාවක්‌ අනිනවා, දිනකට තුන්සිය වතාව බැගින් අවුරුදු 300 ක්‌ එක දිගටම නොකඩවාම ඔබට මේ දඬුවම දෙනවා. අවුරුදු 300 ක්‌ ගෙවුණු දවසේ මම ඔබට සෝවාන් ඵලය ලබාදෙනවා' ය කියලා. බුදුරජාණන් වහන්සේ දේශනා කරනවා 'පිංවත, ඔබ එම තියුණු දුක අවුරුදු 300 ක්‌ විඳලා සෝවාන් ඵලය ලබාගන්නය කියලා. බුදුරජාණන් වහන්සේ උපමාවකුයි මේ දේශනා කරන්නේ. ඉහත ධර්මය තුළ බුදුරජාණන් වහන්සේ මතුකොට පෙන්වන ගැඹුරු සංසාර දුක, යම් ගිහි පිංවතෙක්‌ නුවණින් මෙනෙහි කරයි නම්, ඇයි බුදුරජාණන් වහන්සේ දේශනා කරන්නේ අවුරුදු 300 ක්‌ එක දිනකට යවුල් පහර 300ක්‌ විඳ දරාගෙන සෝවාන් ඵලය ලබාගන්න කියලා. අනිත්‍ය භව ගමනේ ඔබත් මමත් නිරයන්ට වැටිලා අවුරුදු ලක්‍ෂ ගණන් ගින්දර, ලෝදිය, අත් පා සිඳ දැමීම්, තියුණු තුඩ ඇති පණුවන්ගේ ආහාරයට පත්වීම් ආදියෙන් වින්දා වූ දුකත්, අනාගතයේ විඳීමට ඇති කල්ප ගණන් වූ නිරයේ දුකත්, සම්මා සම්බුද්ධ ඥානයෙන් දැකලාමයි, බුදුරජාණන් වහන්සේ උල් පහර තුන්සියයේ ඉහත සඳහන් කළ සරල දුක අවුරුදු 300 ක්‌ විඳලා ඔබට සෝවාන් ඵලය ලබාගත්තත් කමක්‌ නැහැ කියලා දේශනා කරන්නේ.zකල්‍යාණ මිත්‍ර ආශ්‍රය තුළින් සද්ධර්මය ශ්‍රවණය කරලා, ධර්මයට අදාළව නුවණින් ලෝක ධර්මයන් මෙනෙහි කරලා, යම් පිංවතෙක්‌ සංසාර බිය නුවණින් දකිනවා. ජීවත්ව සිටින මනුෂ්‍යයෝ මැරිලා යනවා. නීරෝගී මනුෂ්‍යයෝ රෝගී වෙනවා. තබන බලාපොරොත්තු සුන් වෙලා යනවා. හොඳට වඩා නරක වැඩියි. සත්පුරුෂභාවයට වඩා අසත්පුරුෂභාවය වැඩියි. ධර්මය තුළින් ජීවිතයට කලකිරීම එකතුකොටගත් පිංවතා ගිහි ජීවිතයෙන් මිදී පැවිදි වීමට තීරණය කරනවා. පැවිදි වීමට තීරණය කරන පිංවතා පැවිදි භාවය ලැබීමට සුදුසු පැවිදි ගුරුවරයෙක්‌ සොයාගතයුතු වෙනවා. බුදුරජාණන්වහන්සේ විනය කාරණයක්‌ පනවලා තිබෙනවා, වස්‌ දහයකට අඩු කිසිම ස්‌වාමීන්වහන්සේ නමකට ශිෂ්‍යයෙක්‌ පැවිදි කිරීම ඇවතක්‌ය කියලා. පිංවත් ඔබ පැවිදි කිරීමට සුදුසුකම් ලබන නායක ස්‌වාමීන්වහන්සේ වස්‌ දහයක්‌ ඉක්‌මවූ ස්‌වාමීන්වහන්සේ නමක්‌ වීම අත්‍යවශ්‍ය වෙනවා.zපිංවත් ඔබ පැවිදිභාවය ලැබීමට නම් අනිවාර්යයෙන්ම දෙමාපියන්ගේ හෝ භාරකරුවන්ගේ අවසරය අවශ්‍ය වෙනවා. භාරකරුවන්ගේ අවසරයකින් තොරව, යම් පිංවතෙක්‌ පැවිදි කිරීමට එකම එක ක්‍රමයක්‌ විනයේ සඳහන් වෙනවා. යම් පිංවතෙක්‌ වැඩිහිටි ස්‌වාමීන්වහන්සේනමක්‌ ළඟට පැමිණිලා 'මාව පැවිදි කළේ නැතිනම්, මම සියදිවි නසාගන්නවා' ය කියලා ප්‍රකාශ කළොත් එම ප්‍රකාශය සත්‍ය විය හැකි බව ඒත්තුගියහොත්, භාරකරුවන්ගේ අවසරයෙන් තොරව එම පිංවතා පැවිදි කිරීමට විනයෙන් නිදහස ලබාදී තිබෙනවා. පැවිදි වෙන්න තීරණය කරපු පිංවතා අනිවාර්යයෙන්ම ගුරු ඇසුර තුළ අවම වශයෙන් මාසයක්‌වත් දසසිල් සමාදන්ව සිටීම අවශ්‍ය වෙනවා. අවශ්‍ය විනය කාරණයක්‌ පරිපූර්ණ කරලා, උතුම් පැවිදිභාවයට පත්වූ භික්‍ෂුවට තම අම්මා තාත්තා පවා වන්දනය කරනවා. රටේ රජතුමා පවා වන්දනා කරනවා. ලෝකයාගෙන් පසඟ පිහිටුවා වන්දනා ලබනවා. දෙපා දෝවනය කරනවා. දෙපයට පාවඩ එලනවා. උඩුවියන් බඳිනවා. චීවර, පිණ්‌ඩපාත, සේනාසන, ගිලන්පස කැමැත්තෙන්ම ගෞරවයෙන්ම පූජා කරනවා. අග්‍රම දෙය, ප්‍රනීතම දෙයින් දන්දෙනවා. සැප දුක්‌ ගිලන් බව සොයා බලනවා. ගෞරවයෙන් රැකවරණය සලසනවා. භික්‍ෂුවක්‌ දුටු තැන ආසනයෙන් නැඟිට ගරු කරනවා. මෙය පැවිදි ජීවතයේ ලබන මුල්ම ඵලය වෙනවා කියලා බුදුරජාණන් වහන්සේ දේශනා කරනවා.</Content>
    <Content name="book13chapter9" translatable="false">සංඝානුස්සතිය - 3z'රට තුළ නැවතත් කාලගුණික, දේශගුණික කිපීමක්‌ සිදු වන බවට බියක්‌ පැතිරී යනවා'ය කියලා දායක මහත්තයෙක්‌ මතක්‌ කළා. සත්වයන් රැස්‌ කොට ගන්නා අකුසල් සංස්‌කාරයක්‌ හේතුවෙන් ඒවායේ විපාකයන්ට අදාළව ලෝකය කිපෙනවා, කැඩෙනවා, බිඳෙනවා, විසිරෙනවා කියලා බුදුරජාණන් වහන්සේ දේශනා කරනවා. බුදුරජාණන්වහන්සේ දේශනා කරනවා, ලෝකය කියන්නේ ඔබමය කියලා. ලෝකය යනු ධර්මානුකූලව ඔබම වූ කල, ලෝකය තුළ සිදුවන බියවීම, කිපීම්, කැඩීම්, බිඳීම්, විසිරීම් සියල්ලේම වගකිවයුත්තා ද ඔබම වෙනවා. පිංවත් ඔබ, ලෝකය යනු ඔබම බව තවමත් හඳුනා නොගත් නිසාම ඔබ තුළ ඇතිවන සැකය, බිය, දුක, ශෝකය ගැන ඔබ සම්මුති ලෝකයට ඇඟිල්ල දිගු කරනවා. පිංවත් ඔබ කැඩපතක්‌ ඉදිරියට ගිහිල්ලා ඔබේ ප්‍රතිබිම්බය කැඩපතින් දකිද්දී, ඔබේ රූපය අවලස්‌සන නම්, ඔබේ රූපය බියජනක, ශෝකජනක ස්‌වභාවයෙන් ඔබ දකියි නම් ඔබ කැඩපත වෙනස්‌ කරලා වැඩක්‌ නැහැ. වෙනත් කැඩපතක්‌ ඉදිරියට ගිහින් රූපය බලලා වැඩකුත් නැහැ. ඔබයි වෙනස්‌ වෙන්න ඕනේ. මොකද ඔබේ කායික, මානසික ස්‌වභාවයයි ඔබ කැඩපතින් දකින්නේ. නමුත් ඔබ උත්සාහ කරන්නේ කැඩපතේ සටහන් වන ඔබගේ රූපයේ බියජනක, ශෝකජනක ස්‌වභාවයට ධර්මානුකූලව හේතුව සොයා පිළියම් කරගැනීමට නොව, සමාජය තුළ කාලගුණික, දේශගුණික කිපීම් ස්‌වභාවයන් පිළිබඳව ඔබ බියකින් පසුවන්නේ නම් එම බියෙන් මිදීමට සම්මුති ලෝකයෙන් පිළිසරණ සොයලා වැඩක්‌ නැහැ. තමා තුළින්මයි, සද්ධර්මය තුළින්මයි බියෙන් මිදිය යුත්තේ. පිංවත් ඔබ නිවැරදි වීමට කවදාවත් සම්මුති ලෝකය නිවැරදි වනතෙක්‌ බලාසිටින්නට එපා. එය පෘථග්ජනභාවයට අයිති පුරුද්දක්‌ වෙනවා.zබුදුරජාණන්වහන්සේ දේශනා කරනවා, හිතාගන්න බැරි දේවල් සිද්ධ වෙන තැනටයි ලෝකය කියන්නේ කියලා. පිංවත් ඔබ රූපයක්‌ කෙරෙහි තෘෂ්ණාවෙන් සිතනවා වැඩිකමට සිතාගන්න බැරි දේවල් සිද්ධවෙනවා. ඔබම සිතාබලන්නකෝ, ඔබ නොසිතා සිටින අවස්‌ථාවක්‌ තියෙනවාද කියලා. දිනය පුරාවට තොරතෝංචියක්‌ නැතිව ඔබ සිතනවා, කම්මුලට අත තබාගෙන, කොට්‌ටයට හිස තබාගෙන සිතනවා. සිතලා සිතලා විසඳුමක්‌ නැතිවෙනකොට මත්වතුර වීදුරුවක්‌ මේසය මත තබාගෙන සිතනවා, ඒත් සිතීමේ අවසානයක්‌ නැහැ. නැවතීමක්‌, අවසානයක්‌, නිනව්වක්‌ නොමැති සාරාසංඛ්‍ය කල්ප ලක්‍ෂ ගණනාවක්‌, කල්ප විනාශයන් දස දහස්‌ ගණනක්‌ පසුකරමින්, සම්මා සම්බුද්ධ ශාසන ලක්‍ෂ ගණනක්‌ පසුකරමින් පටිච්චසමුප්පන්නව, සංස්‌කාර පච්චයා විඤ්ඤාණ කියන ධර්මතාව හේතුවෙන් සකස්‌කොට දෙන පංචඋපාදානස්‌කන්ධය නමැති ඵලය හේතුවෙන් සකස්‌වෙන 'උපාදාන පච්චයා භවය' කියන ධර්මතාව ඔස්‌සේ චුති සිතින් ප්‍රතිසන්ධි චිත්තයට පටිච්චසමුප්පන්නව පනිමින් තවමත් අවසානයක්‌ නොමැතිව සිතනවා.zමෙය සටහන් තබනකොට භික්‍ෂුවට සිනහවකුත් ඇතිවෙනවා. බුදුරජාණන්වහන්සේ දේශනා කරනවා, මෙපමණ සිතලත් අවසානයක්‌ නොමැතිනම් ඔබට නොසිතා ඉන්නය කියලා. ඊට මාර්ගය තමයි බුදුරජාණන්වහන්සේ චිත්තානුපස්‌සනාව කියලා දේශනා කරන්නේ. නමුත් ප්‍රශ්නය තිබෙන්නේ පිංවත් ඔබ සිතීම නතර කරන මාර්ගය වන චිත්තානුපස්‌සනාව කියලා කියවෙනකොටත් ඔබ ඒ ගැන සිතන්නට පටන්ගන්නවා. චිත්තානුපස්‌සනාව ගැනත් සිතන්න ගත්තොත් කවදා නම් අපි චිත්තානුපස්‌සනාව තුළින් සිතුවිලිවල අනිත්‍ය ස්‌වභාවය අවබෝධකොට ගන්නද?zවර්තමානයේ සකස්‌වෙන සිතුවිල්ල චිත්තානුපස්‌සනාවට යොමුකොට දැකීමට ඇති අසමත්භාව නිසාම පිංවත් ඔබ තර්ක විතර්ක මතුකොටගනිමින් දුක, ශෝකය, බිය, ඇතිකොටගනිමින් සකස්‌වෙන සිතිවිල්ලට අදාළව අනාගත ලෝකය අස්‌වද්දවා ගන්නවා. අනාගත ලෝකය පටිච්චසමුප්පන්නව උපද්දවා ගන්නවා. ඒ උපද්දවාගන්න අනාගත ලෝකය, පංච නීවරණයන්ගේම ඵලයක්‌ වූ දුකෙන් පිරි ලෝකයක්‌ වෙනවා.zතවත් පිංවතෙක්‌ දැනුමට බුද්ධියට අදාළව සිතන්න පුරුදු වෙනවා. ඒ සංකීර්ණ වූ සිතිවිලිවලට අදාළව සම්මුති ලෝකය ගොඩනඟනවා. ඒ සම්මුති ලෝකය ගොඩනැඟෙන්නේ ස්‌වභාවධර්මය, ස්‌වාභාවිකත්වය මරා දමමින්. සදාචාරය, ශීලාචාර ධර්මයන් මරාදමමින්. මහා සාගරය ගොඩකරමින්, මහා නගර ඉදිවෙන්නේ, මහ පොළොවේ කළුගල් මතුකොටගනිsමින් තට්‌ටු නිවාස සංකීර්ණ ඉදිවෙන්නේ, සමාජයේ දූෂණ අපරාධ, සොරකම් මහා පරිමාණයෙන් සිදුවන්නේ මිනිසුන්ගේ සිතිවිලිවල සංකීර්ණභාව ධර්මානුකූලව මතුකොට පෙන්වමිනුයි.</Content>
    <Content name="book13chapter10" translatable="false">සංඝානුස්සතිය - 4zබුදුරජාණන් වහන්සේ දේශනා කරනවා, සතර මහා ධාතුව නිරතුරුවම කිපීමට, කැඩීමට, බිඳීමට, විසිරයැමට ලක්‌වෙනවාය කියලා. අග්ගඤ්ඤ සූත්‍රයට අනුව ලෝකය අලුතින් සකස්‌වීමේදී, මධුර රසයෙන් යුත්, සුගන්ධවත් යෝගට්‌ එකක්‌ බඳුවූ මහ පොළොව, වර්තමානයේ මොන තරම් නම් සංකීර්ණ ගොරහැඩි මහ පොළොවක්‌ බවට පත්වී තිබෙනවාද? මෙය සතර මහා ධාතුවේ සැබෑම වෙනස්‌වීමේ ස්‌වභාවයයි. අතීතයේ ආභස්‌සර බ්‍රහ්ම ලෝකයෙන් ආලෝක සංඥාවෙන් පැමිණි බ්‍රහ්මයන්, වර්තමානයේ මොන තරම් නම් ගොරෝසු මනුෂ්‍යයන් බවට පත්වී තිබෙනවාද? ඉරහඳ, තාරකා, මහපොළොව, මහ මුහුද, අව්ව වැස්‌ස කියන්නේ පඨවි, ආපෝ, තේජෝ, වායෝ සතර මහා ධාතූන්ගෙන් සැදුණාවූ රූපයන්මයි. මේවා හේතූන් නිසාම කිපීමට ලක්‌වෙනවා. වෙනස්‌වීමට ලක්‌වෙනවා. මනුෂ්‍යයාගේ තෘෂ්ණාවේ සියුම් සහ දැඩිභාවය මත සතර මහා ධාතුවේ වෙනස්‌වීම අඩු වැඩි ස්‌වභාවයට පත්වෙනවා.zපිංවත් ඔබ වැඩිපුර ශීතල වතුර පාවිච්චි කළොත් සෙම, වාතය කිපෙනවා. එවිට සෙම්ප්‍රතිශ්‍යාව, පීනස හැටියට ශරීරය ප්‍රතික්‍රියා දක්‌වනවා. ඔබ උෂ්ණාධික ආහාර වැඩිපුර ගත්තොත්, තේජෝ ධාතුව කිපෙනවා. එවිට රුධිරය කෝපවීම්, දද, කුෂ්ඨ හැටියට ශරීරය ප්‍රතික්‍රියා දක්‌වනවා. පිංවත් ඔබේ ආධ්‍යාත්මික සතර මහා ධාතුව ඉහත ආකාරයෙන් ප්‍රතික්‍රියා දක්‌වනවා වගේම, බාහිර සතර මහා ධාතුව වන ඉර, හඳ, තාරකා, මහා සාගරය, මහපොළොව ආදිය සතර මහා ධාතුවේ ඇතිවන වෙනස්‌වීම් හේතුවෙන්, අධික්‍රියාකාරිත්වය හේතුවෙන්, ප්‍රතික්‍රියා දක්‌වනවා. පිංවත් ඔබේ ආධ්‍යාත්මික සතර මහා ධාතුව කිපීමට ලක්‌වන ප්‍රධානම කාරණය තමයි, අධි තෘෂ්ණාවෙන් ඔබ සිදුකරන ආහාර, නිවාස, ඖෂධ, ඇඳුම් පැළඳුම් පරිභෝජනය. පරිහරණය.zපිංවතුන්ලාගේ අධි පරිභෝජන රටාවට අවශ්‍ය ධනය සොයාගෙන යන ගමනේදී, මුදල් තෘෂ්ණාවෙන් සිදුකරන මහා පරිමාණයේ පාරිසරික විනාශයෙන්, පරිසරයට මුදාහරින විෂවායු සහ අපද්‍රව්‍යයන්, මහපොළොව යට සිදුවන කැණීම්, ලෝකයට හොරා සිදුවන න්‍යෂ්ටික පිපිරවීම් ආදියෙන් ලෝකය ඔබම වූ කල, ඔබේ අනාගත ලෝකය නැවත ගොඩනැඟීමේ කටයුත්ත ඔබ විසින්ම ජයටම සිද්ධකොට ගන්නවා. පාරිසරික විනාශයන් මතින් අනාගත ලෝකය ඔබම ගොඩනඟාගත්තත්, ඔබට අමතක වූ දෙයක්‌ තිබෙනවා. ඒ අමතක වූ මතකය භික්‍ෂුව මෙලෙස ඔබට මතක්‌කොට දෙනවා.zරූපය නිරතුරුවම වෙනස්‌ වෙනවා. මේ ජීවිතයේදී ඔබට හිමි මනුෂ්‍ය රූපය, ඊළඟ ජීවිතයේදී තිරිසන් රූපයක්‌ වෙන්න පුළුවන්. එවිට ඔබම අතීතයේ විනාශ කළ පරිසරය හේතුවෙන් පටිච්ච සමුප්පන්නව, නියඟයට අසූවූ පරිසරයක වතුර ටිකක්‌, තණකොළ ටිකක්‌ නැතිව කේඬෑරී වී ගිය එළදෙනෙක්‌ වෙලා ඔබ ඉපදෙන්න පුළුවන්. සංස්‌කාරයන්ට අදාළව රූපය වෙනස්‌වෙනවා නිසි විදිහටම. මනුෂ්‍යයන් වශයෙන්, මනුෂ්‍ය ධර්මයන්ට අදාළව හැසිරුණොත් පමණයි, නැවත ඔබට මනුෂ්‍ය රූපයක්‌ ලැබෙන්නේ. මේ ඔබ ලැබූ මනුෂ්‍ය ජීවිතය තුළ දෙවියෙක්‌ ලෙස ඔබ ජීවත්වුණොත් පමණයි, පටිට්‌ඡසමුප්පන්නව, ඊළඟට ඔබට ලැබෙන රූපය දිව්‍ය රූපයක්‌ බවට පත්වෙන්නේ. මේ ජීවිතයේදී මෙත්තා, කරුණා, මුදිතා, උපේක්‍ෂා ගුණයන් පුහුණු කළොත් ඊළඟ පටිච්චසමුප්පන්න රූපය සමාධිමත් බ්‍රහ්ම රූපයක්‌ බවට පත්වෙන්නේ. මේ ජීවිතයේදී මේ සියල්ල පිළිබඳ තෘෂ්ණාව නිරෝධය කළොත් පමණයි, මේ ජීවිතයේදීම පිංවත් ඔබේ භව ගමන නිවී යන්නේ.zබෞද්ධකමට ආදරය කරමින් සිටියාය කියලා වැඩක්‌ වෙන්නේ නැහැ. බෞද්ධකම මගේ කරගෙන හිටියාය කියලා වැඩක්‌ වෙන්නේ නැහැ. බෞද්ධකම නිසාම ලෝභ, ද්වේෂ, මෝහ මූලයන් ජීවිතයට එකතුකොටගන්නවා නම් වැඩක්‌ නැහැ. පිංවත් ඔබ බෞද්ධකමින් ප්‍රයෝජන ගන්න ඕනේ. තමා තුළින් ධර්මයත්, ධර්මය තුළින් තමාත් දකින්න දක්‍ෂ වෙන්න ඕනේ. එසේ නොවී පිංවත් ඔබ මේ බෞද්ධකමේ ආශ්වාදයට පමණක්‌ යටවුණොත්, මේ ජීවිතයේ පිංවත් බෞද්ධයෙක්‌ වූ ඔබ, ඊළඟ පටිච්චසමුප්පන්න ජීවිතයේදී ක්‍රිස්‌තියානි පූජකතුමෙක්‌, කෝවිලක පූසාරි කෙනෙක්‌ වෙන්න පුළුවන්.</Content>
    <Content name="book13chapter11" translatable="false">සංඝානුස්සතිය - 5zහතර වැනි ධ්‍යාන ඵලය ඔස් සේ ඇලීම්, ගැටීම් වලින් තොර උපේක්ෂාව කියන තැනට සිත පත්කර ගත් යම් භික්ෂුවක් ආකාශය.......ආකාශය.... වශයෙන් ආකාශය අරමුණු කරනවා. වලා රොදක් , වලාකුළක් අරමුණු කොට, ආකාශය තුළ ම සිත පිහිටා ආකාශය මෙනෙහි කරනවා. ආකාශය කෙරෙහි උපාදානය ඇතිකර ගන්නවා. මෙතෙක් ජීවිතයේ නොලත් අත්දැකීමක් පසු පසයි භික්ෂුව හඹා යන්නේ. අරමුණ ඔස් සේ වීර්යය බොහෝම ජව සම්පන්නයි. නොපෙනෙන ලෝකය දකින්න, නොලත් අත්දැකීමක් ලැබීම පිණිස උපාදානය බලවත්. එම භික්ෂුව විනාඩි විස්සක් පමණ දිගින් දිගටම ආකාශය අරමුණු කරනවා.zඑක් සුන්දර නිමේෂයකදී එම භික්ෂුවට තමන් මෙතෙක් එරමිණියා ගොතා ගෙන සිටි භික්ෂුවගේ රූපය මැකිලාම යනවා. දැන් එම භික්ෂුවට ආකාශයේ සුදු වලාකුළක් මත සියුම් රූපයක් සහිතව ආකාසානඤ්චායතනයේ අරූපාවචර ධ්‍යානයට අදාළ ආශ්වාදය විඳිනවා. එම භික්ෂුවට තමාගේ මුල් රූපය ප්‍රකට නැහැ. ආකාශයේ වලා රොදක් මත එරමිණිය ගොතාගෙන සිටින සියුම් රූපයයි ප්‍රකට වෙන්නේ. ජීවිතයේ මෙතෙක් නොලත් අත්දැකීමක් ධර්මයේ ඒහිපස් සිකෝ ගුණය තුළින් අත්දකිනවා. දැන් ඒ අත්දැකීමත් අතීතයට එකතු වුණා වූ අත්දැකීමක් ම පමණයි.zඑම භික්ෂුවට මෙතැනදී ‘භික්ෂුව‘ කියන වචනයට වඩා, නොපෙනෙන ලෝකය පිළිබඳව නොලත් ධර්මයේ අත්දැකීම් පිළිබඳ ස් වයං පරීක් ෂකයා කියන වචනය හොඳින් ගැලපෙනවා. එම භික්ෂුව පංචනීවරණ යටපත් වූ සිතෙන් ගත කරන නිසාම මේ නැවුම් අත්දැකීම් ගැන එම භික්ෂුව ලෝකයාට අඬබෙර ගසන්නේ නැහැ. කාමයන් කෙරෙහි ආශ්වාදයක් සකස් වූ තැන තම ඉලක් කය වැරදෙන බව එම භික්ෂුව දන්නවා. ලෝකයාට සොරා ලෝකයාට නොදන්වමින් එම භික්ෂුව ලෝකය තතු සේ දකිනවා.zදැන් එම භික්ෂුව තවත් ජීවිතයේ නොලත් අත්දැකීමක් පසුපසයි හඹා යන්නේ. උන්වහන්සේ ගේ ඉලක් කය දැන් චුතූපපාත ඤාණය ඇතිකර ගන්න. චුතූපපාත ඤාණය කියන්නේ සත්ත්වයා මැරී උපදින තැන දකිනා ඤාණයයි. එම භික්ෂුව එරමිණිය ගොතාගෙන කය සෘජුව තබාගෙන ආනාපාන සති භාවනාව ඔස් සේ සිත උපේක්ෂාව කියන තැනට ඔසවා තබනවා.zඋපේක්ෂාව තුළ සිටිමින් එම භික්ෂුව මීට වසර පනහකට පමණ පෙර අපවත්වූ ආසියානු රටක වැඩ සිටි ගුණවත්, සිල්වත්, ධුතාංගධාරී, ස් වාමීන් වහන්සේ නමක් අරමුණු කරනවා. ඒ ගෞරවනීය ස් වාමීන් වහන්සේගේ නමින්, එම ස් වාමීන් වහන්සේගේ රුවින්. නැවත උපත අරමුණු කරමින් නැවත උපත... නැවත උපත... වශයෙන් මෙනෙහි කරනවා. ‘මෙනෙහි කරනවා‘ කියන වචනයට වඩා මෙතැනට ගැලපෙන්නේ ‘දකිනවා‘ කියන වචනයයි. ප්‍රතිඵලයට වැයවෙන කාලය ස් ථිරව කියන්න බැහැ. සමහර විට විනාඩි පහළොවක් වෙන්න පුළුවන්. සමහර විට පැයක් වෙන්න පුළුවන් සමහර විට අරමුණු නොවෙන්නත් පුළුවන්. එම භික්ෂුවගේ සිත ඇලීම් ගැටීම් වලින් තොර උපේක්ෂාව කියන තැන සිටයි මේ දැකීම සිද්ධ වෙන්නේ.zක්ෂණයකින් එම භික්ෂුව තමන් නොදැකී යාමක් සිද්ධ වෙනවා. ඒ නිමේෂයේදී එම භික්ෂුවගේ නළලට වැටෙන රූපවාහිනි දර්ශනයක් සේ පැහැදිලි නිරවුල් දර්ශනයක් අරමුණු වෙනවා. නළල ආශ‍්‍රයේමයි මෙම දර්ශන පහළ වෙන්නේ. දැන් එම භික්ෂුව චුතුපපාත ඤාණය ඔස් සේ පෙනෙන දර්ශනය ඉහළ අහසේ හිස් අවකාශයයි. ඒ අවකාශය තුළ දිග අඩි තුනක් පමණ පළල පාවඩයක් එලා තිබෙනවා. එය හරියට වලාකුළක් මත එලා තිබෙන පාවඩයක් වගේ පෙනෙන්නේ. එම පාවඩයේ පටන් ගැනීමත් අවසානයත් හොඳින් එම භික්ෂුවට පෙනෙනවා. වෙනත් කිසිම දිව්‍ය, බ‍්‍රහ්ම, මනුෂ්‍ය රූප, සටහනක් නැහැ. හිස් අවකාශය තුළ නැවතුණු, වඩින කෙනෙක් නැති පාවඩයක් පමණයි, දර්ශනය වෙන්නේ.zඋතුම් චුතූපපාත ඤාණය ඔස් සේ එම භික්ෂුව මේ දකින්නේ මීට වසර පනහකට පෙර අපවත් වූ එම ගෞරවනීය ස් වාමීන් වහන්සේගේ පිරිනිවන් පෑමයි. තම භව ගමන නිමා කළාය කියන කාරණයයි. එම භික්ෂුව තමා තුළින් මෙසේ ධර්මය දකිනවා.</Content>
    <Content name="book13chapter12" translatable="false">සංඝානුස්සතිය - 6zඑම භික්ෂුව මීළඟට පූර්වේනිවාසානුස් සති ඤාණය ඔස් සේ සිත මෙහෙයවනවා. පූර්වේනිවාසානුස් සති ඤාණය කියන්නේ, පෙර ජීවිත දැකීමේ ඤාණයයි. එම භික්ෂුව ඇලීම් ගැටීම් වලින් තොර, උපේක්ෂාව කියන තැනට සිත පත් කර ගෙන අරමුණ ඔස් සේ ක‍්‍රියාත්මක වෙනවා.zමෙතැනදී එම භික්ෂුව අරමුණු කරන්නේ වයස අවුරුදු දහයක පමණ පිරිමි දරුවෙක් . දරුවාට වයස අවුරුදු දහයක් වුණත්, එම දරුවා තවම ළදරු ගති ලක්ෂණයි, ප්‍රකට කරන්නේ. එම දරුවාගේ අහිංසක භාවය, කීකරු භාවය හොඳින් තිබෙනවා. හැබැයි, වගකීම් දැරීම අතින් හරිම දුර්වලයි. එම භික්ෂුව මේ ඈත ගමක ජීවත්වූ පින්වත් දරුවාගේ පෙර ජීවිතය පූර්වේනිවාසානුස් සති ඤාණය අරමුණු කොට බලනවා. එම දරුවාගේ රූපයත්, පෙර ජීවිතයේ උපතත් කියන කාරණා දකිමින්, නැවත නැවත දකිමින් ඒ අරමුණ ඔස් සේම සිත පිහිටුවමින් පූර්වේනිවාසානුස් සති ඤාණය දකිමින්ම සිත මෙහෙයවනවා.zයම් නිමේෂයකදී එම භික්ෂුවට තමන් නොදැනී යන අවස් ථාවක් එනවා. ඒ ක්ෂණයේදීම නළල් තලය අරමුණු කොට ගෙන රූපවාහිනි තිරයක දර්ශනයක් සේ අලි පැටවෙක් අරමුණු වෙනවා. ඒ කියන්නේ මේ දරුවා පෙර ජීවිතයේදී අලි පැටියෙක් . මනුෂ්‍ය ඇසුරේ කිරි බී වැඩුණු, මනුෂ්‍යයා උපාදානය කරගෙන මියගිය අලි පැටියෙක් . අලි අනාථාගාරයක වෙන්නත් පුළුවන්. ඇත් අතුරු සෙවණක වෙන්නත් පුළුවන්. පෙර ජීවිතයේදී එම අලි පැටියාගේ තිබුණා වූ සුරතල් ආදර ගති ලක්ෂණ මනුෂ්‍ය ජීවිතයේ, ළමා කාලයේදී මතුවී එනවා. එම පින්වත් දරුවා වයසින් මුහුකුරා යද්දී ළමා වියේ තිබූ ගති ලක්ෂණ වෙනස් වී පෞරුෂයෙන් යුත් ජීවිතයක් අයිති කොට ගැනීමට හැකියාව තිබෙනවා.zඑම භික්ෂුව තමා මෙතෙක් නොලත් අත්දැකීමක් ලෙසින් සමාධියේ අත්දැකීම් ඔස් සේ තමා තුළින් තමා ම දකිනවා. භික්ෂුවක් හතරවැනි ධ්‍යාන තලය දක් වා සිත පුහුණු කොට තමන් ලබන අරූපාවචර ධ්‍යාන, චුතූපපාත ඤාණය, පූර්වේනිවාසානුස් සති ඤාණය, දිව්‍ය චක් ඛු ඤාණ, දිව්‍ය ශ්‍රෝත ඤාණ ආදිය පැවිදි ජීවිතයේදී ලබන හතරවැනි ඵලයයි කියලා බුදුරජාණන් වහන්සේ දේශනා කරනවා.zපින්වත් මහත්මයෙක් භික්ෂුවගෙන් ප්‍රශ්නයක් විමසුවා, ‘ස් වාමීන්වහන්ස, යම් ගිහි හෝ පැවිදි පින්වතකුට දෙවියන් දර්ශනය වීමට, දෙවියන්ගේ හඬ ඇසීමට හතර වැනි ධ්‍යාන ඵලයට පත්විය යුතුද?‘ කියලා.zදෙවියන් දැකීමට, දිව්‍ය හඬ ඇසීමට හතර වැනි ධ්‍යාන ඵලයට පත්විය යුතු නැහැ. පින්වත් ඔබ, සමාධිය පුහුණු කරන පින්වතෙක් නම්, පංචනීවරණ යටපත් වී ඇති ඕනෑම් අවස් ථාවක දෙවියන් දර්ශනය විය හැකියි. දිව්‍ය ශ්‍රෝතයන් ඇසීමට හැකියාව තිබෙන්නට පුළුවන්.zතවත් පින්වතෙක් ප්‍රශ්නයක් ඇසුවා, ‘යම් ගිහි හෝ පැවිදි පින්වතෙක් චුතූපපාත ඤාණය ඔස් සේ උපත ලද නපුරු යක්ෂයෙක් , එසේත් නැති නම් නපුරු අමනුෂ්‍යයෙක් දර්ශනය කර ගත්තොත් එම දර්ශනයෙන් ඔහු බියට පත්විය හැකිද?’ කියලා.zධ්‍යාන ගත සමාධියේදී බිය කියන කාරණය නිශේධ වෙලා යනවා. තමන් ඉදිරියට නපුරු වේශයකින් වසවර්ති මාරයා පැමිණියත් එම පින්වතාට බියක් සකස් වෙන්නේ නැහැ. එය ධර්මතාවයක් .zභික්ෂුව ඉහත සඳහන් කළා, භික්ෂුවක් පැවිදි ජීවිතයේදී ලබන උතුම් ඵලයන් හතරක් පිළිබඳව. ඉහත ඵලයන් හතරේම හේතුවෙන් සකස් වෙන පස් වැනි ඵලය තමයි ගිහි පින්වතුන්ලා ගේ සිව්පසය. ගෞරව වන්දනාමාන ලබමින්, ශීලයෙන් ශක් තිමත් වෙමින්, සමාධිමත් සිතක් ඇති කොට ගනිමින්, ඒ සමාධිමත් ධ්‍යානගත සිත සමාධියේ ලෞකික ඤාණයක් ලබා ගැනීම උදෙසා මෙහෙයවමින් දැන් එම භික්ෂුව ඒ සෑම සංස් කාරයක ම අනිත්‍ය භාවය දකිනවා.zශීලය කියන්නේ සංස් කාරයක් . ශීලය තුළ ශක් තිමත් වෙමින්, ශීලයෙන් ලැබෙන සංස් කාරයන් ගේ අනිත්‍ය භාවය දකිනවා.zසමාධිය කියන්නේ සංස් කාරයක් . සමාධිය තුළ ජීවත් වෙමින්, වේදනාවේ, ආශ්වාදයේ අනිත්‍ය භාවය දකිනවා. සමාධියේ ධ්‍යාන ඵල, චුතූපපාත ඤාණ, පූර්වේනිවාසානුස් සති ඤාණ, දිබ්බ චක් ඛු, දිව්‍ය ශ්‍රෝත ඤාණයන්... මේ සියල්ල අනිත්‍ය වන ධර්මතාවක් බව නුවණින් දකිනවා. තවත් කෙනකුගේ පූර්වේනිවාසානුස් සතිය දකිනවා, හොයනවා කියන්නේ අතීත පංච උපාදානස් කන්ධයන් හොයනවා කියන කාරණය ලෙසින් එම භික්ෂුව දකිනවා. එම නිසාම එම භික්ෂුව ඉහත ඤාණයන්ටත් බැඳෙන්නේ නැහැ. අනිත්‍ය වූ පංච උපාදානස් කන්ධයක් වශයෙන්ම දකිනවා.zආධ්‍යාත්මික, බාහිර රූපය කෙරෙහි එම භික්ෂුව අවබෝධයෙන් ම කලකිරීම ඇති කොට ගන්නවා. දැන් එම භික්ෂුවට ශීලය, සමාධිය උපකාරක ධර්මයක් පමණක් මය. ඒවා ඵලයක් හැටියට අල්ලා ගන්නේ නැහැ. වෙනස් වන සංස් කාරයන්, වෙනස් වන බවම දකිමින් නොවෙනස් වන විදර්ශනා නුවණ මෝදුකොට ගන්නවා. විදර්ශනා නුවණත් පිරිනිවී යන මොහොතේ අනිත්‍ය වී යන බව නුවණින් දකිනවා. ශ‍්‍රද්ධාවට නොබැඳෙන සිත, ශීලයට නොබැඳෙන සිත, සමාධියට නොබැඳෙ න සිත, අනිත්‍යයට නොබැඳෙන සිත අවබෝධය තුළමයි නතර වෙන්නේ.</Content>
    <Content name="book13chapter13" translatable="false">සංඝානුස්සතිය - 7zබුදුරජාණන් වහන්සේ දේශනා කරනවා 'පුණ්‌න, මහණ, කාමයන් නොපතයිද, ප්‍රියමනාපයැයි නොකියයිද, ගැලී නොසිටීද.... පුණ්‌න, එය නොපතන, ප්‍රියමනාප යැයි නොකියන, ගැලී නොසිටින... එම භික්‍ෂුවගේ තෘෂ්ණාව නිරුද්ධ වේ. තෘෂ්ණාව නිරෝධයෙන් දුක නිරෝධය වේය කියලා. භික්‍ෂුවක්‌ උතුම් පැවිදි ජීවිතයේදී ලබන, උතුම් සම්මා විමුක්‌තිය පැවිදි දිවියක පස්‌වැනි ඵලයයි කියලා බුදුරජාණන් වහන්සේ දේශනා කරනවා. එසේම උන්වහන්සේ දේශනා කරනවා, රහත්බවට පත් යම් මහණ කෙනෙක්‌, ඔහු රහත්භාවයට පත්වීමට පෙර, රහත්භාවය කෙරෙහි යම් ඡන්දයක්‌ වීද, රහත්ඵලයට පැමිණි කල්හි එම ඡන්දය සන්සිඳී යනවා. වීර්යයක්‌, චිත්තයක්‌, විමංසාවක්‌ වීද ඒවා සංසිඳී යනවා. එසේ වූ කල්හි ඒකාන්තයෙන්ම එම භික්‍ෂුව ශාන්ත වූවෙක්‌ වෙනවා' ය කියලා.zඅහසේ පියාඹා ගිය කුරුල්ලන්ගේ ගමන් මඟ කාටවත්ම කියන්න බැහැ. ගමක වේවා, වනාන්තරයක වේවා, කඳුගැටයක්‌ වේවා රහතන් වහන්සේලා යම් තැනක වැඩසිටිනවා නම්, ඒ ගම ඇත්තෙන්ම සුන්දරයි. වනාන්තරය හරිම ලස්‌සනයි. නමුත් කම් සැප සොයන ජනයා ඒවාට ඇලෙන්නේ නැහැ. වීතරාගී නම් කැලයට කැමැතියි. උන්වහන්සේලා කම් සැප නොසොයන නිසාමයි එහෙම වෙන්නේ කියලා බුදුරජාණන් වහන්සේ දේශනා කරනවා.zමහා කාශ්‍යප මහරහතන් වහන්සේ වරක්‌ සිංහ නාදයක්‌ කරනවා &amp;#8220;මම ගිහි පිංවතුන්ලාට ණය වී පිණ්‌ඩපාතය වැළඳුවේ දින 7ක්‌ පමණයි. අට වැනි දිනයේදී මම චතුරාර්ය සත්‍යය අවබෝධ කළා&amp;#8221; කියලා. මෙවන් සිංහනාදයක්‌ කළ හැක්‌කේ උතුම් සංඝරත්නයට පමණක්‌මයි.zනික්‌ලේශී මහා සංඝරත්නය කියන්නේ දීර්ඝ පාරමී ගමනක අයෝමය කුසල් කදම්භයක්‌. කොණ්‌ඩඤ්ඤ මහ රහතන් වහන්සේ, සාරිපුත්ත මහ රහතන් වහන්සේ, මුගලන් මහ රහතන් වහන්සේ සිහිපත්කොට මේ සටහන් තබන භික්‍ෂුවගේ සිත අතීත භවයේ කල්ප ගණනක්‌ ඈතට දිවයනවා. පදුමුත්තර බුදුරජාණන්වහන්සේගේ ශාසනයේ සිසුන් දහස්‌ ගණනකට ශිල්ප ශාස්‌ත්‍ර උගන්වන දිසාපාමොක්‌ ආචාර්යවරයෙක්‌ ලෙසින් ඉපදිලා, පදුමුත්තර බුදුරජාණන්වහන්සේ ඇතුළු 500ක්‌ රහතන් වහන්සේලාට සතියක්‌ පුරා ඇප උපස්‌ථාන සිදුකරලා, තමන් මතු සම්මා සම්බුද්ධ ශාසනයක බුදුරජාණන් වහන්සේ නමකගේ අග්‍රශ්‍රාවකයන් වහන්සේ නමක්‌ වන බවට ඇතිකරගත් අධිෂ්ඨානය කල්ප ගණනාවක්‌ පාරමී කුසල් ධර්මයන්ගෙන් පෝෂණය කොටගෙන පැමිණි දීර්ඝ භවගමන නුවණින් දකින්න. සාරිපුත්ත මහරහතන් වහන්සේ යැයි සිහිපත් වෙද්දී කල්ප දස දහස්‌ ගණනක්‌ ගලාගෙන පැමිණි ඒ කුසල් ගංගාව සිහිපත් කර ගන්න. අතීතයේ වැඩසිටියා වූ හැම රහතන්වහන්සේ නමක්‌ම එවන් දීර්ඝ පාරමී ගමනක ප්‍රතිඵලයක්‌මයි. යශෝධරා රහත් උත්තමාවිය කියන්නේ දීපංකර බුදුරජාණන්වහන්සේගේ පාද මූලයේදී, දිපංකර බුදුරජාණන්වහන්සේට නෙළුම් මල් පූජාකොට 'මම ගෞතම සම්මා සම්බුදුරජාණන්වහන්සේගේ ගිහිකල අගබිසව වෙමි' යැයි ඇතිකොටගත් උපාදානයේ ඵලයමයි. කල්ප ලක්‍ෂ කීයක කුසල් පාරමී ශක්‌තියේ එකතුවක්‌ද....zමෙය සටහන් තබද්දී භික්‍ෂුවගේ දෑත් දෙක එක්‌වී එම උතුම් ගුණයන්ට වන්දනා කෙරුණා.zඑකම පොකුරක්‌ සේ, එකම ඥාතීත්වයක්‌ සේ භවයෙන් භවය උපාදානය දරාගෙන බෝධි සත්ත්වයන් සමඟ කල්ප ලක්‍ෂ ගණනාවක්‌ මේ ආර්ය ශ්‍රාවක ශ්‍රාවිකාවන් ගෞතම සම්මා සම්බුද්ධ ශාසනය සොයාගෙන පැමිණි ගමන මොන තරම් ආශ්චර්යමත් ලෝක ධර්මයක්‌ද?zඑම ආශ්චර්යමත් ධර්මය විසින් අපට කියාදෙන එකම පාඩම, සියලු සංස්‌කාරයෝ අනිත්‍යයි කියන ධර්මයයි.zසාරිපුත්ත මහෝත්තමයානන් වහන්සේ පිරිනිවන් පෑමෙන් අනතුරුව ඒ බව දැනගත් ආනන්ද ස්‌වාමීන්වහන්සේ දැඩි ලෙස ශෝකයට පත්වෙනවා. 'භාග්‍යවතුන්වහන්ස, සාරිපුත්ත මහරහතන් වහන්සේ පිරිනිවීමෙන් මහා අඳුරක්‌ ඇතිවුණා. මට කිසිම දිශාවක්‌ නොපෙනේ. ධර්මය මට නොවැටහේ. පිරිනිවීගිය කල්හි ලොවම අඳුරුවූවා සේයි' යනුවෙන් ආනන්ද ස්‌වාමීන්වහන්සේ දේශනා කරනවා. අවිද්‍යාවෙන් අඳුරු වූ ලොවක්‌ ධර්මයෙන් ඒකාලෝක කිරීමේ ශක්‌තියක්‌ මහා සංඝරත්නයට තිබෙනවා. අතීත පාරමී ශක්‌තියෙන් පෝෂණය වී උපාදානයන්ගේ විවිධත්වයෙන් එකිනෙකට වෙනස්‌ වූ චර්යාවන්ගෙන්, හැකියාවන්ගෙන් යුක්‌ත වුවද, චතුරාර්ය සත්‍යය අවබෝධයෙන් සවිවූ රහතන්වහන්සේලාගේ ප්‍රාතිහාර්යයන් නුවණින් සිහිකරන්න. අමුසොහොනේ මළමිනිය ඔතා තිබූ සුදු රෙදිකඩ, කසළගොඩේ දමා තිබූ රෙදිකඩ, පාංශුකූල ඇහිඳගෙන, සිවුරු බවට පත්කොටගෙන, ගෙන් ගෙට පිණ්‌ඩපාතයේ වඩිමින්, ලද දෙයින් සතුටුවෙන, නුදුන් දේ නොගන්න, පිළිගන්න දෙය පමණක්‌ පරිහරණය කරන, සංඝ රත්නයේ ගුණයන් නුවණින් දකින්න.</Content>
    <Content name="book13chapter14" translatable="false">සංඝානුස්සතිය - 7zබුදුරජාණන් වහන්සේ දේශනා කරනවා ‘මහණෙනි, සාරිපුත්ත ඔබලාගේ කිරිමව’ය කියලා. සංඝ සමාජයේ හැමෝගේම දුක සැප සොයා බලනවා. සිව්පසය ලැබීම, නොලැබීම සොයා බලනවා. හැමෝටම ආදර්ශයෙන් ගුරු හරු කම් දෙනවා. කුසලය තුළ සැවොම ශක් තිමත් කරනවා. රාහුල ස් වාමීන් වහන්සේ යම් වරදක් පෙන්වා දුන්නත් නිහතමානීව එම වරද නිවැරදි කර ගන්නවා. මෙවන් උතුම් ගුණයන් දෑසින් දකින්න නොහැකිවීම අපි සැමගේම අවාසනාවක් වෙනවා.zපින්වත් ඔබට පුළුවන්, එම අවාසනාව වාසනාවක් බවට පෙරලා ගන්න. වර්තමානයේ එම උතුම් සංඝරත්නයේ ගුණයන් සිහිපත් කර ගැනීමෙන්, එම ආර්ය මහා සංඝරත්නය සිහිපත් කර දන් පැන් පූජාකර ගැනීමෙන්. නමුත් මේ වාසනාව, නොදන්නා භාවය නිසාම, ශ‍්‍රද්ධාවේ දුර්වල භාවය නිසාම සමහර පින්වතුන් අහිමිකරගන්නවා.zමහා සංඝරත්නය ‘සුපටිපන්න’ ගුණයෙන් යුක් ත වෙනවා. කළ්‍යාණ මිත‍්‍ර ආශ‍්‍රය, සද්ධර්ම ශ‍්‍රවණය, නුවණින් මෙනෙහි කිරීම තුළින් කාමයේ කෙටි ආශ්වාදය, රූපයේ කෙටි ආශ්වාදය දැකලා ඒවා තුළින් සකස් වෙන දීර්ඝ කාලීන ආදීනවය නුවණින් දැකලා, කාමයන් කෙරෙහි කලකිරීමක් තමන් තුළ ඇති කොට ගන්නවා. කාමයේ අස් වාභාවික භාවය හරිම අමිහිරියි. හරිම තුච්ඡයි.zබුදුරජාණන් වහන්සේ ගේ කාලයේ අම්මා කෙනෙකුයි, තම තරුණ පුතයි ගිහි ජීවිතය කලකිරිලා, පැවිදි භාවයට පත් වෙලා, වස් සාන සමය ගත කරන්න ගම්මානයක බොහොම යාබද කුටි දෙකක් තෝරා ගන්නවා. මව්-පුතු සෙනෙහසින් බොහොම සමීපව ජීවත්වූ මෙම භික්ෂුව සහ භික්ෂුණිය වස් සමය නිමාවෙද්දී අඹු සැමියන් ලෙසින් හැසිරෙන තත්ත්වයට ශීලයෙන් බරපතළ ලෙස දුර්වල තාවයට පත් වෙනවා. මේ කාමයන්ගේ අස් වාභාවික ස් වභාවය නුවණින් දැකලා, කාමයන් කෙරෙහි කලකිරීම ඇති කොට ගෙන එකී බන්ධන වලින් මිදීමට තීරණය කරනවා.zඅතීතයේ එක් ගොවි මහත්තයෙක් සිටියා, ඔහුගේ සන්තකයේ තිබුණු එකම ධනය වුනේ උදැල්ලක් පමණයි. උදැල්ල මිස වෙන කිසිම ධන සම්පතක් ඔහුට තිබුණේ නැහැ. තමන් ජීවත් වීමට ගෙන යන කටුක අරගලය දැකලා, පැවිදි උතුමන් පැවිදි ජීවිතය තුළ ලබන සැනසීම දැකලා මේ දුප්පත් ගොවි මහත්මයා, තමා සතු එකම වස් තුව වූ උදැල්ල සඟවා තබා පැමිණ පැවිදි වෙනවා. පැවිදි ජීවිතය තුළ ටික දවසක් ගත කරන කොට එම භික්ෂුවට උදැල්ල කෙරෙහි, ගොවිතැන කෙරෙහි තෘෂ්ණාව ඇතිවෙලා, සිව්රු හැර ගොස් උදැල්ල අරගෙන ගොවිතැනට යනවා.zමේ ආකාරයට තුන් වතාවක් මේ භික්ෂුව තම ගිහි ජීවිතයේ කළ ගොවිතැන සහ උදැල්ල කෙරෙහි තෘෂ්ණාවෙන් සිවුරු හැර යනවා. හතරවැනි වතාවේ උදැල්ල සහ උදැල්ල කෙරෙහි තමා තුළ සකස් වෙන තෘෂ්ණාව මාරයා හැටියට දකින එම ගොවි මහතා උදැල්ල විනාශ කොටයි හතරවෙනි වතාවේ පැවිදි වෙන්නේ. එම පින්වත් භික්ෂුව අවසානයේ තෘෂ්ණාව විනාශ කොට දමා උතුම් රහත් ඵලයට පත් වෙනවා.zපුංචි කථා වස් තුවක් , එක රූපයක් , දීර්ඝ වූ කටුක වූ ලෝකයක් නිර්මාණය කොට දෙන බව දැකලා, යම් පින්වතෙක් කාමයන් උපද්දවන, බාහිර බැඳීම් සියල්ල අත හැරලා උතුම් පැවිදි උපසම්පදාව ලබා ගෙන කාය සුචරිතය, මනෝ සුචරිතය, වාග් සුචරිතය පුහුණු කිරීමේ අර්ථයෙන් සංඝරත්නය සුපටිපන්න ගුණයෙන් යුක් ත වෙනවා.zරාහුල කුමාරයා, නන්ද කුමාරයා, අත හැරදා පැමිණි ධන සම්පත්, රාජ සම්පත් ද, උපතිස් ස, කෝලිත, පිප්ඵලී බමුණු තරුණයන් අත හැරදා පැමිණි ධන සම්පත්, භෝග සම්පත්, උරුවෙල කාශ්‍යපයන් හැරදා පැමිණි පරිවාර සම්පත් ද මහා සංඝරත්නයේ සුපටිපන්න ගුණය ශක් තිමත් කළ ධර්මතාවයන් වෙනවා.zබාහිර කෙලෙස් ධර්මයන් ගෙන් වන පලිබෝධ අත හැරීම, දුරු කිරීම නිසා ම ආර්ය අෂ්ටාංගික මාර්ගය තුළට එම භික්ෂුව අවතීර්ණ වෙනවා. බුදුරජාණන් වහන්සේ ඇට් ටේරියා වනයක වැඩ සිටියදී තම දෝතට ඇට් ටේරියා කොළ අහුරක් අරගෙන දේශනා කරනවා ‘මහණෙනි, මා ඔබට දේශනාකර ඇති ධර්මය මේ මගේ දෝතේ තිබෙන ඇට් ටේරියා කොළ ටික වගෙයි. මා උතුම් සම්මා සම්බුද්ධ ඤාණය තුළින් අවබෝධ කොටගත් ධර්මය, මේ ඇට්ටේරියා වනයේ ඇති සියලූ‍ම කොළ ප්‍රමාණය වගේය කියලා.z‘මහණෙනි, මා දේශනා නොකරන ලද දෙය බොහෝය. කුමක් හෙයින් මා මේවා දේශනා නොකරන ලදද? මේවා වැඩ සහිත නොවේ, බඹසර පිණිස නොවේ, විරාගය පිණිස නොපවතී, නිරෝධය පිණිස නොපවතී. එහෙයින් මා විසින් ඒවා දේශනා නොකරන ලදී. මා විසින් දේශනා කරන ලද්දේ, මේ දුක යැයි දේශනා කරන ලදී. මේ දුකේ හට ගැනීම යැයි දේශනා කරන ලදී. මෙය දුකෙන් වැලකීම යැයි දේශනා කරන ලදී. මෙය දුක නැති කරන මාර්ගය යැයි දේශනා කරන ලදී. කුමක් හෙයින්ද? මේ බඹසරට මුල්වී, විරාගය නිරෝධය පිණිස ම හේතුවෙන නිසාය’ කියලා බුදුරජාණන් වහන්සේ දේශනා කරනවා.</Content>
    <Content name="book13chapter15" translatable="false">සංඝානුස්සතිය - 9zදුක නිමා කරන ආර්ය මාර්ගය වන ආර්ය අෂ්ටාංගික මාර්ග යේ සෘජුව ම ගමන් කරන නිසාම සංඝරත්නය ‘උජුපටිපන්න’ ගුණයෙන් යුක් ත වෙනවා. බාහිර මාර්ගවල ගමන් කරන්නේ නැහැ. අතීතයේ දෘෂ්ඨීන් හැට දෙකකින් පෝෂණය වුණ මිච්ඡා මාර්ග හැට දෙකක් ලෝකයේ තිබුණා. බුදුරජාණන් වහන්සේ නැමති ශ්‍රේෂ්ඨ කල්‍යාණ මිත‍්‍රයා, ධර්මරත්නය නමැති කල්‍යාණ මිත‍්‍රයා විසින් පෙන්වා වදාළ එම මිච්ඡා මාර්ගයන් නිෂේධ කර, එම භික්ෂුව ආර්ය අෂ්ටාංගික මාර්ගයට බැස ගන්නවා. ඒ අර්ථයෙන් සංඝරත්නය ‘උජුපටිපන්න’ නම් වෙනවා.zඑම භික්ෂුව ආර්ය අෂ්ටාංගික මාර්ගයේ එක තැනක නවාතැන් ගන්නේ නැහැ. ශ‍්‍රද්ධාව, ශීලය, සමාධියේ ආශ්වාදයන් හැඳින, ආදීනවයන්ට කොටු නොවී ආර්ය ශීලයත් , ආර්ය සමාධියත් , ආර්ය ප්‍රඥාවත් දෙසට එම භික්ෂුව ගමන් කරනවා. එම භික්ෂුව සම්මා විමුක් තිය නමැති එතෙර කෙරෙහි ඡන්දයක් ඇති කර ගෙනයි මාර්ගය විර්යයෙන්, අධිෂ්ඨායෙන්, වීමංසාවෙන් යුතුව තරණය කරන්නේ. තෙරුවන් කෙරෙහි ශ‍්‍රද්ධාව තුළින් ලැබෙන කර්මය, කර්මඵල විශ්වාසය, ශීලය තුළින් ලැබෙන ඉන්ද්‍රිය සංවරය, ඉන්ද්‍රිය සංවරය තුළින් ලැබෙන සමාධිමත් සිත, පංචනීවරණ ධර්මයන් යටපත් කර සප්ත බොජ්ඣංගයන් මතු කර දෙනවා.zතමා දුකයි කියල දැකලා අත හැරපු කාමයන්ට, රූපයන්ට ඔහු නැවත බැඳෙන්නේ නැහැ. මිච්ඡා ආජීවයන් බැහැර කරනවා. විකිණෙන, විකුණන ස් වභාවයෙන් ඔහු මිදෙනවා. සිව්පසය පරිහරණයේදී එම භික්ෂුව ලද දෙයින් සතුටු වෙනවා. අතිරික් තය අත හරිනවා. අල්පේච්ඡ තාවය මධ්‍යම ප්‍රතිපදාවට අදාළ චර්යාවන් තුළ ශක් තිමත් වෙනවා. සම්මා වාචා, සම්මා කම්මන්තෝ, සම්මා ආජීව ධර්මයන් උතුම් ප්‍රාතිමෝක් ෂ ශීලයේ ශක් තිය තුළට ගනිමින් ආර්ය අෂ්ටාංගික මාර්ගය තව තවත් ශක් තිමත් කරගන්නවා. සතර අපායෙන් මිදීම, භව නිරෝධය ම අරමුණු කර ගත් සෘජු ඉලක් කයක් කරා නිවැරදි ආර්ය අෂ්ටාංගික මාර්ගයේ ගමන් කරන අර්ථයෙන් මහා සංඝරත්නය උජුපටිපන්න ගුණයෙන් යුක් ත වෙනවා.zසෘජු මාර්ගය වන ආර්ය අෂ්ටාංගික මාර්ගයේ මහා සංඝරත්නය ගමන් කරන නිසා ම, ආර්ය අෂ්ටාංගික මාර්ගය පරිපූර්ණ කරගත් නිසා ම, මහා සංඝරත්නය සම්මා ඤාණයන් සකස් කොට ගන්නා නිසා ම, මහා සංඝරත්නය ඤායපටිපන්න නම් ගුණයෙන් යුක් ත වෙනවා.zදුක යනු කුමක් ද කියල අවබෝධ කර දෙන දුක් ඛ ඤාණය, දුකට හේතුව අවබෝධ කර දෙන දුක් ඛ සමුදය ඤාණය, දුක නැති කිරීම අවබෝධ කර දෙන දුක් ඛ නිරෝධ ඤාණය, දුක නැති කිරීමේ මාර්ගය අවබෝධකර දෙන දුක් ඛ නිරෝධ ගාමිණී පටිපදා ඤාණය, චුතූපපාත ඤාණය, පූර්වේනිවාසානුස් සති ඤාණය, දිව්‍ය ශ්‍රෝත, දිව්‍ය චක් ඛු ඤාණ මෙවන් ඤාණයන් අවබෝධ කර ගත් හේතුවෙන් මහා සංඝරත්නය ඤායපටිපන්න ගුණයෙන් යුක් ත වෙනවා.zසංඝරත්නය සිතන සෑම සිතිවිල්ලක් පාසාම ඤාණයන් අවබෝධ කර ගැනීමේ දිශාවට මයි ගමන් කරන්නේ. අනිත්‍ය දෙය, අනිත්‍ය වශයෙන් ම දකිනවා. දුක දෙය දුක වශයෙන් ම දකිනවා. අසුභ දෙය අසුභ වශයෙන් ම දකිනවා. අනාත්ම දෙය අනාත්ම වශයෙන් ම දකිනවා. ආර්ය අෂ්ටාංගික මාර්ගයට පිටතින් සකස් වෙන සෑම සිතිවිල්ලක් ම එම භික්ෂුවට මාර ධර්මයක් මයි. එම භික්ෂුව දැන් දුක නිවීමට හේතු නොවෙන දේවල් ගැන සිතන්න කැමති නැහැ. මොකද ඡන්දය දුක නිරෝධයයි. එපා කියලා අත හැරල ආපු කාමයත්, අසුභ යයි කියල අත හැරල පැමිණි රූපයත්, විදර්ශනාත්මක නුවණින් මයි දකින්නේ.zගිහි පින්වතුන්ලාගෙන් ලබන ගෞරවණීය, වන්දනීය ප්‍රතිචාරයන් ඉදිරියේ මේ සියල්ල අනිත්‍ය වන සංස් කාරයන් ගේ ඵලයක් වශයෙන් ම දකිනවා. එම භික්ෂුව ලැබෙන ගෞරවයන් පිළිගනිමින් ඒවාට බැඳී යන්නේ නැහැ. සතර සතිපට් ඨාන ධර්මයන් තුළ සිත පිහිටලා කාය, චිත්ත, ධම්ම, වේදනාවන් විදර්ශනා නුවණින් දකිනවා. ලෝකෝත්තර ආර්ය අෂ්ටාංගික මාර්ගය තුළ එම භික්ෂුවගේ සතිය සිහිය බොහෝම තියුණුයි. එම භික්ෂුවට අරමුණු වෙන්නා වූ සෑම රූපයක් ම අනිත්‍යයි කියල දකිනවා. ඒ අනිත්‍යයි කියල දකින සිතත් අනිත්‍යයි කියල මයි දකින්නේ. වෙහෙසක් නැහැ ආයාසයක් නැහැ.zධර්මය තුළින් ධර්මය මයි දකින්නේ. ධර්මය තුළින් ධර්මය දකින තැන එම භික්ෂුව තුළ සම්මා ඤාණ සකස් වීමට හොඳ තෝතැන්නක් වෙනවා.</Content>
    <Content name="book13chapter16" translatable="false">සංඝානුස්සතිය - 10zසෝවාන් ඵලය, සකෘදාගාමී, අනාගාමී, අරිහත් ඵල ඤාණයන් සකස්‌කර ගත් මහා සංඝරත්නය ඤායපටිපන්න ගුණයෙන් යුක්‌තවෙනවා. මහා සංඝරත්නයේ ඤායපටිපන්න ගුණය නිසාම උතුම් සංඝරත්නය සාමීචිපටිපන්න ගුණයට හිමිකම් කියනවා. මේවා හේතුඵල ධර්මයන්. යම් භික්‍ෂුවක්‌ තුළ සාමීචිපටිපන්න ගුණය නැතිනම්, ඒ කියන්නේ සංසාර බිය නැතිනම් අකුසලය දුරුකර කුසලය මතු කරගැනීමට වුවමනාවක්‌ නැතිනම්, එම භික්‍ෂුව තුළ උජුපටිපන්න ගුණය ඒ කියන්නේ ආර්ය අෂ්ටාංගික මාර්ගයට එම භික්‍ෂුව බැස ගන්නේ නැහැ. එම භික්‍ෂුව තුළ සම්මා දිට්‌ඨියේ අර්ථයන් දුර්වලයි. ඒ නිසාම ආර්ය මාර්ගය වැඩෙන්නේ නැහැ. ආර්ය අෂ්ටාංගික මාර්ගයට නොපිළිපන් භික්‍ෂුව තුළ ඤායපටිපන්න ගුණය වැඩෙන්නේ නැහැ. කුසලය යටපත් කර අකුසලය නැඟීසිටීම නිසාම සම්මා ඤාණය සකස්‌ වෙන්නේ නැහැ. මිච්ඡා ඤාණයයි සකස්‌ වෙන්නේ. මිච්ඡා ඤාණ කියන්නේ රූපය සැපයි, නිත්‍යයයි. වේදනාව, සංඥාව, සංස්‌කාර, විඤ්ඤාණය සැපයි, නිත්‍යයයි කියන මෝහයට. මේ ජීවිතයේදී උතුම් අවබෝධ ඥාණයන් ලබන්න බැහැය කියන මිච්ඡා දැක්‌මට ඤායපටිපන්න ගුණය සකස්‌නොවු භික්‍ෂුව තුළ සාමිචිපටිපන්න ගුණය සකස්‌වෙන්නේ නැහැ. මේවා එකිනෙකට බැදී පවතින හේතුඵල ධර්මයන්.zසංඝරත්නයේ උතුම් ගුණයන් තුළින් පිංවත් ඔබට ධම්මානුපස්‌සනාව මතු කරගන්න පුළුවන්. ධම්මානුපස්‌සනාවේ අනිත්‍ය භාවය මතුකරගන්න පුළුවන්. එයත් සංඝරත්නය සතු ඤායපටිපන්න ගුණයක්‌ වෙනවා. මහා සංඝරත්නයේ ඤායපටිපන්න ගුණය නිසා සකස්‌වෙන ඵලය තමයි සාමීචිපටිපන්න ගුණය. සංඝරත්නයේ සාමීචිපටිපන්න ගුණය කියල කියන්නේ සංඝරත්නයේ සද්ධා, වීර්යය, සති, සමාධි, ප්‍රඥා කියන ඉන්ද්‍රිය ධර්මයන්, බල ධර්මයන් තුළ ශක්‌තිමත් වෙමින් ලෝකයාට එම ධර්මතාවන්ගේ වටිනාකම කියල දීමයි. එම ධර්මතාවයන් වඩවා ගන්නා මාර්ගය දේශනා කිරීමයි. සංඝරත්නය තමන් උතුම් ප්‍රාතිමෝක්‌ෂ ශීලයෙන් ශක්‌තිමත් වෙමින් ශීලයේ වටිනාකම ලෝකයට කියලා දෙනවා. තමන් සමාධිය තුළ ශක්‌තිමත් වෙමින් සමාධිමත් භාවයේ වටිනාකම ලෝකයට කියලා, තමන් ආර්ය ශීලය, ආර්ය සමාධිය, ආර්ය ප්‍රඥාව තුළ ජීවත් වෙමින් එහි වටිනාකම ලෝකයට කියලා දෙනවා. තමන් ආර්ය අෂ්ටාංගික මාර්ගය තුළ ශක්‌තිමත් වෙමින් ලෝකයට ආර්යය අශ්ඨාංගික මාර්ගය විස්‌තර වශයෙන් කියල දෙනවා. සාමීචිපටිපන්න ගුණයේ ඇති ප්‍රධානම ලක්‍ෂණය තමයි, මුලින්ම තමන් අදාළ ධර්මයන් තුළින් පරිපූර්ණ වෙලයි, අවබෝධය ලබලයි, අවම වශයෙන් අවබෝධය ලබන මාර්ගය තුළ උත්සාහ කරමිනුයි එම ධර්මයන් අන්‍යයන්ට දේශනා කළ යුත්තේ.zබුදුරජාණන් වහන්සේ කියන අර්ථයෙනුයි ධර්මරත්නය ලෝකයට බිහිවෙන්නේ. ධර්මරත්නය කියන අර්ථයෙනුයි ලෝකයට සංඝරත්නය බිහිවෙන්නේ. සංඝරත්නය කියන උතුම් අර්ථයේ තිබෙන සාමීච්පටිපන්න ගුණයෙනුයි, මෙය සටහන් තබන භික්‍ෂුවත් උතුම් සංඝරත්නය නමැති පිරිසට එකතු වුණේ. මහා සංඝරත්නයේ සාමීචිපටිපන්න ගුණයයි අනාගතයේදී ලෝකයට තව තවත් අධිගමලාභීන් සහ සුගතිය තරණය කරන්නන් බිහිකරන්නේ. සංඝරත්නය කියන අර්ථයේ තිබෙන නොපිරිහෙන ගුණය ආශ්චර්යමත් හේතුඵල ධර්මයක්‌.zසංඝරත්නය සුපටිපන්න ගුණයෙන් ජවය ලබලයි තිබෙන්නේ. උජුපටිපන්න ගුණයෙන් පෝෂණය වෙලයි තියෙන්නේ. ඤායපටිපන්න ගුණයෙන් සන්නද්ධ වෙලයි තිබෙන්නේ. සාමීචිපටිපන්න ගුණයෙන් ලෝකයට නොතැවරෙන ස්‌වභාවයට විවෘතකොට ගෙනයි සිටින්නේ. සංඝරත්නය කියන මේ ශක්‌තිමත් යකඩ පවුරු හතර බිඳගෙන, සිදුරුකරගෙන කෙළෙස්‌ දිය නැවත වෑහෙන්නේ නැහැ. කෙළෙස්‌ උල්පත් සිඳලාමයි තිබෙන්නේ. ඒ නිසාම මහා සංඝරත්නය ගිහි පිංවතුන්ලාට ධර්මයන් දේශනා කරන්නේ, සිව්පසය පිළිගන්නේ, තැවැරෙන්නේ නැති නොතැවැරෙන ස්‌වභාවයෙන් සිටිමින්මයි. කුමාර කාශ්‍යප මහරහතන් වහන්සේ පායාසි කියන රජතුමාට දේශනා කරනවා 'රජතුමනි ඔබ සේනාව පිරිවරාගෙන නියම්ගම් සැරිසරන වේලාවක ඔබට පෙනෙනවා මනුෂ්‍යයෙක්‌ වැසිකිළි වළක වැටිල සිටිනවා. ඔහුගේ මුළු ශරීරයම අශූචි තැවරිලයි තිබෙන්නේ. මේ අසරණ මනුෂ්‍යයා දැකලා රජතුමා රාජ පුරුෂයන්ට නියෝග කරනවා මේ මනුෂ්‍යයාව අශූචි වළෙන් ගොඩට අරගෙන ජලයෙන් නහවන්න'ය කියල. දෙවැනිව මේ මනුෂ්‍යයාගේ ශරීරයේ තැවරී ඇති අශූචි ගඳ යැමට ශරීරයේ මඩ තවරන්නය කියල. තුන්වැනුව නැවතත් මේ මනුෂ්‍යයා ජලයෙන් නානවා. සුවඳ පැනින්ද නාවන්නය කියල. ඊළඟට මේ මනුෂ්‍යයාට පිරිසිදු ඇඳුම් අන්දවලා සුවඳ විලවුන් තවරලා, රජමැඳුරේ ඉහළ මාලයේ ආසනයක්‌ පනවලා වාඩිකරන්නය කියල. කුමාර කශ්‍යප මහරහතන් වහන්සේ පායාසි රජුගෙන් අහනවා පිරිසිදු වී රජමැඳුරේ වාඩිවී සිටින මනුෂ්‍යයාට නැවත ඒ අශූචිවලට බහින්නය කියලා කිව්වොත් ඔහු අශූචිවලට බසීද කියලා. රජතුමා කියනව එය කවදාවත් නොවන දෙයක්‌ය කියලා. මහා සංඝරත්නය තමන් පිළිසිඳ දැනගත් සුපටිපන්න නමැති අර්ථයේ නිදහස, සැහැල්ලුව, එපාය කියලා ගිහිජීවිතය නමැති අශූචිවලට නැවත බසින්නේ නැහැ. එය ධර්මතාවක්‌ය කියල බුදුරජාණන් වහන්සේ දේශනා කරනවා.zසාමීචිපටිපන්න ගුණයෙන් යුක්‌ත වූ සංඝරත්නය නිරතුරුවම ගිහි පිංවතුන්ලාට කාමයන්ගේ නිසරු බවත්, උතුම් පැවිදි ජීවිතයේ අර්ථවත් බවත්, කුසල් ධර්මයන්ගේ අර්ථවත් බවත් දේශනා කරමින් ගිහි පිංවතුන්ලා ආර්ය අෂ්ටාංගික මාර්ගයට යොමුකරනවා. එය සංඝරත්නයේ උතුම් සාමීචිපටිපන්න ගුණය වෙනවා. සංඝරත්නය සතු සාමීචිපටිපන්න ගුණය සම්මා සම්බුද්ධ ශාසනයේ ආරක්‍ෂාව උදෙසා අත්‍යවශ්‍ය ධර්මතාවක්‌ වෙනවා.</Content>
    <Content name="book13chapter17" translatable="false">සංඝානුස්සතිය - 11zභික්ෂු, භික්ෂුණී, උපාසක, උපාසිකා සිව්වනක් පිරිසගේ ම එකතුවයි සම්මා සම්බුද්ධ ශාසනය කියන්නේ. උපාසක උපාසිකාවන්ගෙන් තොරව භික්ෂු, භික්ෂුණී කියන කණ් ඩායම් දෙකට පවතින්න බැහැ. උපාසක, උපාසිකා කියන කණ් ඩායම් දෙක ශාසනික දායකත්වය සඳහා යොමු කරවන්නේ සංඝරත්නයේ සාමීචිපටිපන්න ගුණයයි.zතමන් සුපටිපන්න ගුණයෙන් යුක් ත වෙලා එම ගුණයන්ගෙන් ලැබෙන ඵලය වන සාමීචිපටිපන්න ගුණය මනුෂ්‍යයාට දෙව් මිනිස් සැපයන් වගේම විදර්ශනා නුවණට මාර්ගයත් විවර කර දෙනවා. මහා සංඝරත්නය ඉහත ගුණයන් හතරෙන් පරිපූර්ණ වෙච්ච තැනදී එම ගුණයන් අවබෝධය කරා යන ගමනේදී මේ ලෝකයේ ශ්‍රේෂ්ඨ ම උතුම් ම පුද්ගලයන් අට දෙනෙක් සම්මා සම්බුද්ධ ශාසනයේ අර්ථයට එකතු වෙනවා.zපළමුවැනි පුද්ගලයා සෝවාන් මාර්ගය තුළ සිටින භික්ෂුව, දෙවැනි පුද්ගලයා සෝවාන් ඵලය තුළ සිටින භික්ෂුව, තුන්වැනි පුද්ගලයා සකෘදාගාමී මාර්ගය, සකෘදාගාමී ඵලය, අනාගාමී මාර්ගය, අනාගාමී ඵලය, රහත් මාර්ගය, රහත් ඵලය මේ උතුම් පුද්ගලයන් අටදෙනා සිටින්නේ උතුම් සංඝරත්නයේ අර්ථය තුළ පමණක් මයි. උතුම් සුපටිපන්න, උජුපටිපන්න, ඤාය පටිපනන්න, සාමීචිපටිපන්න ගුණයේ අර්ථ තුළ පමණක් මයි.zමේ ලෝක ධාතුවේ සතර අපා දුකෙන් මිදෙන ඉන්ද්‍රිය ධර්මයන්, බලධර්මයන් පරිපූර්ණ කළ ආර්ය ශීලය, ආර්ය සමාධිය, ආර්ය ප්‍රඥාව තුළ ජීවත් වෙන පුද්ගලයන් අට දෙනා සම්මා සම්බුද්ධ ශාසනය ඉලක් ක ගත අර්ථයයි.zමහා සංඝරත්නය කෙළෙස් බර, බිම තැබු නිසා ම නිකෙළෙස් ව යි සිව්පසය පිළිගන්නේ, පරිහරණය කරන්නේ. සිව්පසය පරිහරණයේ දී කෙලෙස් සකස් නොවෙන නිසා ම සිව්පසය පූජා කරන කෙළෙස් සහිත පින්වතුන්ලාට මෙලොව පරලොව සැපය උදෙසා ආයුෂය, වර්ණය, සැපය, බලය උදෙසා පින් රැුස් කර ගැනීමට මහා සංඝරත්නය ‘ආහුණෙය්‍ය’ ගුණයෙන් යුක් ත වෙනවා.zදුර සිට පැමිණ සිව්පසය පූජා කර ගැනීමට මහා සංඝරත්නය සුදුසු වෙනවා. අරාධනා කර වඩම්මවා ගෙන ගෞරවයෙන් සිව්පසය පූජාකර ගැනීමට මහා සංඝරත්නය සුදුසු වෙනවා. කොපමණ දුරක සිට ආගන්තුකව යම් ස් වාමීන් වහන්සේ නමක් වැඩම කළ ද උන්වහන්සේ ගේ අනන්‍යතාව නොසොයා ශ‍්‍රද්ධාවෙන්, ගෞරවයෙන්, කර්මය කර්ම ඵලය විශ්වාසයෙන් ඇප උපස් ථාන කිරීමට මහා සංඝරත්නය සුදුසු වෙනවා. එය මහා සංඝරත්නයේ පාහුණෙය්‍ය ගුණයයි. මහාකාශ්‍යප මහරහතන් වහන්සේ පිණ් ඩපාත දානයක් පූජාකර ගැනීමට තව්තිසා දිව්‍යතලයේ සිට ශක‍්‍ර දෙවියන් පවා ඈත දුරක සිට පැමිණෙනවා.zමහත්ඵල මහානිශංස මෙලොව පරලොව පිහිට සලකාගෙන සියලූ‍ පූජාවන් ලැබීමට සුදුසු අර්ථයෙන් මහා සංඝරත්නය ‘දක් ඛිණෙය්‍ය’ ගුණයෙන් යුක් ත වෙනවා. ශ‍්‍රද්ධාව, ගෞරවය, කර්ම ඵලය විශ්වාසයෙන්, පින්වත් ඔබ පූජා කරගන්නා වූ එක බත් හැන්දකින් සශ‍්‍රීක දිව්‍ය සැපයක් ඔබට ලබාදීමේ ශක් තිය මහා සංඝරත්නයට තිබෙනවා. වරක් ශක‍්‍රදෙවියන් මහා කාශ්‍යප මහ රහතන් වහන්සේට කියනවා ‘තව්තිසාවේ චූලරථ, මහාරථ කියල දෙවිවරු දෙදෙනෙක් පහළ වෙලා සිටිනවා. මේ දෙවියන් දෙදෙනා ආලෝකවත් ප්‍රභාෂ්වර සශ‍්‍රික දෙදෙනෙක් . සංඝරත්නය අරමුණු කොට පින් කරලා දිව්‍ය තලයට පැමිණෙන සශ‍්‍රික දෙවිවරු දෙදෙනෙක් . මට බියක් දැනෙනවා මගේ සම්පත් දිව්‍ය අසිරිය මේ අලූ‍ත පැමිණෙන දෙවිවරු පරාජය කරයිද කියලා’ යනුවෙන්.zමෙවන් සශ‍්‍රික දිව්‍ය සැපයන් මහා සංඝරත්නයේ දක් ඛිණෙය්‍ය ගුණයේම ඵලයක් වෙනවා. මෙලොව පරලොව සැපයන් භව නිරෝධයට මාර්ගයක් මතුකර දෙන නිසාම මහා සංඝරත්නයට දෙවියන්, බ‍්‍රහ්මයන් පවා වන්දනා කරනවා. සත්පුරුෂ මනුෂ්‍යයන්, සංඝරත්නයේ ගුණයන්ට නිරතුරුවම වන්දනා කරනවා. නිකෙළෙස් උත්තමයින්ට කරන වන්දනාව පින්වත් ඔබට ආයුෂ වර්ණ සැපය බලය පිණිස මයි හේතු වෙන්නේ.zඑය මහා සංඝරත්නයේ ‘අංජලිකරණීය’ ගුණය වෙනවා. මහා සංඝරත්නයේ ගුණයන්ට ඤාණයන් නිසා මහ පොළොව පවා කම්පා වෙනවා. සතර මහා ධාතුව සලිත කිරීමේ ශක් තියක් මහා සංඝරත්නයට තිබෙනවා. මුගලන් මහ රහතන් වහන්සේ තව්තිසා දිව්‍ය තලයේ ශක‍්‍ර දෙවියන් ගේ වෛජයන්ති මාළිගය තම මහපට ඇඟිල්ලෙන් ඒ මේ අතට සෙලෙව්වා. වෛජයන්ති මාළිගයේ කූටාගාර හත්සියයක සිටි දිව්‍යාංගනාවන් මොහොතක් කම්පා කළා.zමේ සියලූ‍ ප්‍රතිහාර්යයන් සිදු කළේ ශක‍්‍රදෙවියන්ගේ කාමච්ජන්දයන් තුනී කරන්න. සතර මහ ධාතු අනිත්‍ය වන වේගය අවබෝධ ඤාණයෙන් පසක් කර ගත් නිසා ම මහා සංඝරත්නය සතර මහා ධාතුව යටත් කොට ගෙනයි වැඩ සිටින්නේ. දමනය කොටගෙනයි වැඩ සිටින්නේ. මහා සංඝරත්නය විඤ්ඤාණය අනිත්‍ය වන වේගය අවබෝධ ඤාණයෙන් පසක් කර ගත් නිසා ම විඤ්ඤාණය යටත් කොට ගෙනයි දමනය කොට ගෙනයි වැඩ සිටින්නේ.zඒ නිසාම මහා සංඝරත්නය ලොවට අනුත්තර පින් කෙතක් වෙනවා. සුපටිපන්න ගුණයෙන්, උජුපටිපන්න ගුණයෙන්, ඤායපටිපන්න ගුණයෙන්, සාමීචිපටිපන්න ගුණයෙන් මනාවට පෝෂණය වූ සංඝරත්නය නමැති පින් කෙතේ පින්වත් ඔබ ශ‍්‍රද්ධාවෙන් ගෞරවයෙන් කර්මය කර්ම ඵලය විශ්වාසයෙන් සිව්පසය නමැති බීජයන් වැපුරුවොත් ලෝකයේ උතුම් ම ශ්‍රේෂ්ඨ තම පින නමැති අස් වැන්න උපරිමයෙන් ළ`ගා කර ගත හැකි වෙනවා. පින්වත් ඔබට ලබාදෙන්නා වූ මේ ලෝක ධාතුවේ ජීවත් වෙන යම් සම්මාදිට් ඨියට පත් මනුෂ්‍යයෙක් , දෙවියෙක් , බ‍්‍රහ්මයෙක් , ආයුෂ, වර්ණය, සැපය බලයෙන් ආඪ්‍යව ජීවත් වෙනවා නම් එම සැපයත් ඔවුනට ලැබුණේ මහා සංඝරත්නයේ පුඤ්ඤඛෙත්තං අනුත්තරෝ ගුණයේ ඵලය නිසා මයි.</Content>
    <Content name="book13chapter18" translatable="false">සංඝානුස්සතිය - 12zසංඝරත්නයේ ගුණයන් නිසාම, සමහරක්‌ පිංවතුන් පිංකම් කරනකොට ආශ්වාදයට බැඳෙන අවස්‌ථා භික්‍ෂුව දැකලා තියෙනවා. පසුගිය දිනක දුරබැහැර ගමක සිට පැමිණි අම්මා කෙනෙක්‌, පාර අයිනේ සිට භික්‍ෂුවට පිණ්‌ඩපාතය පූජා කළා. භික්‍ෂුව ඇයට පිං අනුමෝදන් කළා. ඉන් අනතුරුව ඇය දෑත් එක්‌කොට කියනවා 'ස්‌වාමීන් වහන්ස ඔබ වහන්සේට නිවන් අවබෝධකොට අවසානයේ දෙව් මිනිස්‌ සැප ලැබේවා' කියලා. ඒ අවස්‌ථාවේ වයෝවෘද්ධ ඇයගෙන් භික්‍ෂුව විමසුවා 'මෑණියෝ, යමෙක්‌ නිවන් අවබෝධ කළාට පස්‌සේ දෙව් මිනිස්‌ සැප ලැබෙන්නේ කොහොමද?' කියලා. එවිට ඇය කියනවා, 'ස්‌වාමීන්වහන්ස, සතුට වැඩිනිසාම මට පැටලුණා'ය කියලා. එම නිසා පිංවත් ඔබ සංඝරත්නයේ ගුණයන් ඉදිරියේ අවබෝධයක්‌ මිස, ආශ්වාදය ගන්න නම් එපා. මහා සංඝරත්නය ගිහි පිංවතුන්ලා නිරතුරුවම පෙළගස්‌වන්නේ ධර්මයක්‌ වැඩෙන දිශාවට මිස මෝහය වැඩෙන දිශාවට නොවේ. කෙළෙස්‌ සිඳෙන දිශාවට මිස, කෙළෙස්‌ වැඩෙන දිශාවට නොවේ.zපිංවත් ඔබ නුවණින් දකින්න අතීතයේ සිටි උපාසක උපාසිකාවන්, අනේපිඬු සිටුතුමා, විශාකා උපාසිකාව, උග්ග ගෘහපතිතුමා, මහානාම ශාක්‍යතුමා.... මේ සෑම පිංවතෙක්‌ම බුදුරජාණන් වහන්සේට, මහා සංඝරත්නයට හොඳින් දන් පූජා කළ පිංවතුන්. නමුත් මේ සෑම පිංවතෙක්‌ම බුදුරජාණන්වහන්සේට ප්‍රධාන ශ්‍රාවකයන් වහන්සේලාට දන්පැන් පූජා කළේ උන්වහන්සේලා තමන්ගේ නගරයේ වැඩසිටින අවස්‌ථාවන්හිදී පමණයි. උන්වහන්සේලා වඩින ඈත දුරබැහැර නගරවලට ගොස්‌, බුදුරජාණන් වහන්සේට, ප්‍රධාන ශ්‍රාවකයන් වහන්සේලාට දන් පැන් පූජා කරන්න ගියේ නැහැ. එම පිංවතුන් බුදුරජාණන්වහන්සේලාටම දන් පූජා කරන්න ඕනේය කියලා තෘෂ්ණාවක්‌ ඇතිකොටගත්තේ නැහැ. මහාසංඝරත්නය කියන චේතනාව හිතේ මුල්බැසගෙනයි තිබුණේ.zනිතිපතා තමන්ගේ නගරයේ වැඩසිටින ස්‌වාමීන්වහන්සේලාට, මහා සංඝරත්නය අරමුණුකොට දන් පූජා කළා. එම නිසා එම අවබෝධාත්මක උපාසක උපාසිකාවන්ට, ගුණයන් සොයාගෙන, ඥාණයන් සොයාගෙන රට වටේ දුවන්න අවශ්‍යතාවක්‌ තිබුණේ නැහැ. ස්‌වාමීන්වහන්සේලාගේ ගුණයන්, ඥානයන් නිසා පෞද්ගලිකත්වය මත ගොඩනඟාගන්නා ආශ්වාදජනක සිත අනිත්‍ය වශයෙන් දකින තැන උතුම් සංඝරත්නයේ ඤායපටිපන්න ගුණයට අදාළ ධර්මයන් තමන් තුළ ඇතිකොටගන්න එම පිංවතුන් දක්‍ෂ වෙනවා.zඒ වගේමයි, බුදුරජාණන්වහන්සේ දේශනා කරනවා, ශීල සමාධි ප්‍රඥා ඥානදර්ශන විමුක්‌ති සම්පන්න මහා සංඝරත්නය දැකීම, වදන් ඇසීම, ඇසුරු කිරීම, වෙත එළඹීම, සිහිකිරීම, අනුව පැවිදිවීම බොහෝ උපකාරක යැයි කියලා. මහණතෙමේ අනුනට දූත මෙහෙවර, ළාමකකම් නොකරන්නේය කියලා. අනෙකකුගේ සේවකයෙක්‌ නොවන්නේය. අන් අධිපතියෙක්‌ ඇසුරුකොට ජීවත් නොවන්නේය, ධර්ම වෙළෙඳාම නොකරන්නේය, ධනය ආදිය පිණිස ධර්මය නොකියන්නේය.... කියලා බුදුරජාණන්වහන්සේ දේශනා කරනවා.zවරක්‌ බුදුරජාණන්වහන්සේගෙන් අසනවා 'භාග්‍යවතුන් වහන්ස, සිතින් කයෙන් වචනයෙන් වැරදි නොකරන, වැරදි ආශ්‍රව නැති කෙනා පැවිද්දෙක්‌ නේද?' කියලා. ඒ වෙලාවේ බුදුරජාණන්වහන්සේ දේශනා කරනවා 'එසේනම් බමුණ තොටිල්ලේ නැලවෙන සිතෙන්, කයෙන්, වචනයෙන් වැරදි නොකරන, මිච්ඡා ආජීවයන් නොකරන ළදරුවාද පැවිද්දෙක්‌ වෙනවා'ය කියලා. සැබෑම පැවිද්ද කියන්නේ සංසාර බිය දකිමින්, කාමයන්ගේ නිසරු බව දකිමින්, ආර්ය අෂ්ඨාංගික මාර්ගයේ ගමන් කරන, ඥාන දර්ශන විමුක්‌තිය උදෙසා වීර්යය වඩන අර්ථයෙන් පැවිදිවූ පිංවතාය කියලා බුදුරජාණන් වහන්සේ දේශනා කරනවා.zමහා සංඝරත්නය ලැබූ දෙය පිළිබඳව සතුටු වෙන්නේ නැහැ. සතුටුවීම අනුමත කරන්නේ නැහැ. ලැබීමේත් නොලැබීමේත් අනිත්‍යභාවය දකිමින් නිදහස්‌ වීමයි අවසානය හැටියට දකින්නේ. එය සංඝරත්නයේ උතුම්ම ගුණයක්‌ වෙනවා.</Content>
    <Content name="book13chapter19" translatable="false">බුදුරජාණන් වහන්සේ දේශනා කරනවා, 'මහණෙනි බුදුරජාණන් වහන්සේලා ලෝකයට දේශනා කරන සුන්දර යාගයක්‌ තිබෙනවා. එම සුන්දර යාගයේදී මනුෂ්‍යයෝ මැරෙන්නේ නැහැ, සතුන් හිංසාවට පත්වෙන්නේ නැහැ, කාන්තාවන් දූෂණය වන්නේ නැහැ, දේපළ විනාශ වන්නේ නැහැ, මනුෂ්‍යයන් අංගවිකල බවට පත්වන්නේ නැහැ. ඒ උතුම් යාගය තමයි පංචශීලයේ යාගය' කියලා. 'පංච ශීලයේ යාගය තරම් ශ්‍රේෂ්ඨ යාගයක්‌ මේ ලෝක ධාතුවේ නැහැ'ය කියල බුදුරජාණන් වහන්සේ දේශනා කරනවා.zපංචශීලය නමැති යාග භූමියේ අවංකවම යාගයන් සිදුකරන මනුෂ්‍යයන්ට අයිතිවෙන ප්‍රධානම ඵලය තමයි, තමන්ගේ කුසල් ශක්‌තිය, පිනේ ශක්‌තිය වැඩිවනවිට රටට, ජාතියට, ජනතාවට දුශ්ශීලභාවයෙන් පීඩාවන් කරන කණ්‌ඩායම්වල අකුසල් පක්‍ෂය අතර පරතරය වැඩිවෙලා එම දුශ්ශීල පිරිස්‌ පිරිහීමට ලක්‌වීම. නොසිතූ ආකාරයෙන් පරාජයට පත්වෙනවා. කුමන රටක වේවා අවුල් වියවුල් වැඩිවෙන විට, පාලක පිංවතුන්ලා දුශ්ශීල භාවයෙන් කටයුතු කරන විට රටට, ජාතියට ආදරය කරන, ජාතික සමගියට, ආගමික සමගියට ආදරය කරන පිංවත් ඔබ දුශ්ශීලභාවයෙන් පිළිතුරු දෙන්න යන්න එපා. රටට කුමන විපතක්‌ පැමිණිය ද මුළු රටම ශීලයේ යාග භූමියක්‌ බවට පත්කරගන්න.zබුදුරජාණන් වහන්සේගේ ශාසනයේ මහා සංඝරත්නය කියන්නේ ශීලය නමැති යාග භූමියේ නිරතුරුවම ශීල යාගයේ යෙදෙන ශ්‍රාවක පිරිසයි. සංඝ සමාජය ඉදිරියට කුමන අභියෝගයක්‌ පැමිණිය ද සංඝයා වහන්සේගේ ශක්‌තිය විය යුත්තේ උතුම් ප්‍රාතිමෝක්‍ෂ ශීලයේ සහ උතුම් සාමණේර දස ශීලයේ ශක්‌තියයි. මහා සංඝරත්නයේ සැබෑ සටන් භූමිය කියන්නේ ද උද්ඝෝෂණය කියන්නේ ද විරෝධතාව කියන්නේ ද දුසිල්වත්භාවයට එරෙහි වූ උතුම් ප්‍රාතිමෝක්‍ෂ ශීලයයි. මහා සංඝරත්නයේ පොලිසිය, අධිකරණය, විනිශ්චය, තීන්දුව කියන්නේ ද මේ උතුම් ප්‍රාතිමෝක්‍ෂ ශීලයයි. සම්මා සම්බුද්ධ ශාසනයේ ඉදිරියට පළිබෝධයන් පැමිණෙන විට මේ අභියෝගයන් ජය ගැනීමේ අවිය විය යුත්තේ උතුම් ප්‍රාතිමෝක්‍ෂ ශීලයමයි. විශේෂයෙන්ම රටේ ආගමික සමගියට කුමන පාර්ශ්වයෙන් අභියෝග පැමිණිය ද එම අභියෝගයන් ජයගැනීම උදෙසා භික්‍ෂු සමාජය විශ්වාසය තැබිය යුත්තේ උතුම් ප්‍රාතිමෝක්‌ෂ ශීලය කෙරෙහිමයි.zබුදුරජාණන් වහන්සේ දේශනා කරනවා සංඝ සමාජයේ සාමාජිකයන් වන අපට, රටේ රජවරු පනවන නීතිරීතිවලට ගරු කරන්නය කියල. වර්තමානයේ රජවරු පනවන නීතිරීති කියන්නේ රටේ ව්‍යවස්‌ථාවයි. එම නිසාම සංඝ සමාජයේ සාමාජිකයන් වන අපි ව්‍යවස්‌ථාවට පිටින් කටයුතු කිරීම නොකළ යුත්තක්‌. සංඝ සමාජය ව්‍යවස්‌ථාවට එරෙහිව කටයුතු කළොත් රටේ සිටින අන්තවාදී කණ්‌ඩායම් සංඝ සමාජය ප්‍රදර්ශනයට ගෙන රාජ්‍ය විරෝධී කටයුතු කරන්න පුළුවන්. එසේ වුවහොත් එය රාජ්‍යයට බලවත් අනතුරක්‌ වෙනවා වගේම සමස්‌ත සංඝ සමාජයටම බලවත් විවේචන එල්ලවන්න පුළුවන්. එම නිසාමයි, බුදුරජාණන් වහන්සේ සංඝ සමාජයේ සාමාජිකයන් වන අපට දේශනා කර තිබෙන්නේ රජවරු පනවන නීතිරීතිවලට ගරුකරන්නය කියල. නමුත් යම් රජයක්‌ ව්‍යවස්‌ථාව උපයෝගී කරගෙන රටේ ජාතික, ආගමික සමගියට බාධා පමුණුවනවා නම් එම අභියෝගයට සංඝ සමාජය මුහුණදිය යුත්තේ උතුම් ප්‍රාතිමෝක්‌ෂ ශීලයේ අර්ථය තුළින්මයි.zඑම නිසා සංඝ සමාජයේ සාමාජිකයන් වන අපි ප්‍රාතිමෝක්‌ෂ ශීලය තුළ ශක්‌තිමත් වෙමු. අදට වඩා වැඩිපුර සිල්පදයක්‌ හෙට දවසේ රකිමු. හෙටට වඩා වැඩිපුර සිල් පදයක්‌ පසුවදාට රැකගනිමු. ශීලයට අපේ භික්‍ෂු ජීවිතය තුළින් වැඩි වටිනාකමක්‌ ලබාදෙමු. ශීලයේ ආනිශංස තුළින්මයි, ජනතාව තුළ භික්‍ෂු සමාජය කෙරෙහි ප්‍රියභාවය, අභියෝගයන් ඉදිරියේදී ශක්‌තිමත් වෙන්නේ.</Content>
    <Content name="book13chapter20" translatable="false">දිවයින පුවත්පත විසින් යොමු කරලා තිබෙන ප්‍රශ්නය, ගිහි පින්වතුන්ලාට උතුම් සෝවාන් ඵලය සාක්ෂාත් කොට ගැනීම උදෙසා සුදුසු භාවනාවක් සටහන් තබන්නය කියලා.zඋතුම් සෝවාන් ඵලය සාක්ෂාත් කොට ගැනීමට භාවනා කිරීමට පෙරාතුව තව හු`ගාක් දේවල් ජීවිතයට එකතු කොට ගත යුතුව තිබෙනවා. උතුම් සෝවාන් ඵලය සාක්ෂාත් කොට ගැනීමට අවංකව වීර්යය වඩන පින්වතා, අනිවාර්යයෙන් ම ශ‍්‍රද්ධානුසාරි හෝ ධම්මානුසාරි කියන සෝවාන් මාර්ගය තුළ ස්ථාන ගත වෙච්ච පින්වතෙක් මයි.zසෝවාන් මාර්ගය තුළ ගමන් කරන පින්වතා මුලින්ම කල්‍යාණ මිත‍්‍ර ආශ‍්‍රය ජීවිතයට එකතුකොට ගන්න ඕනේ, මෙතැනදී කල්‍යාණ මිත‍්‍රයා කියන්නේ බුදුරජාණන් වහන්සේ දේශනාකොට වදාළ, සූත‍්‍ර, විනය, අභිධර්ම, ධර්මයන් නිවැරැුදිව, විකෘති කිරීම්වලින් තොරව දේශනා කරන මහා සංඝරත්නයයි. උතුම් සූත‍්‍රගත ධර්මයන් විකෘති කරන්නේ නම් සූත‍්‍රගත ධර්මයන්ට වැරදි අර්ථකථනයන් දෙන්නේ නම්, වහාම එවැනි පින්වත්, ගිහි පැවිදි පාර්ශ්වයන් ගෙන් බැහැර වීම, අත්‍යවශ්‍ය ධර්මතාවක් වෙනවා.zයම් පැවිදි පින්වතෙක්, ධර්මයක් දේශනා කරන්නේ තම තමන් තුළ වැඞී තිබෙන ශ‍්‍රද්ධා, වීර්ය, සති, සමාධි, ප්‍රඥා කියන ඉන්ද්‍රිය ධර්මයන්ගේ වැඞීම සහ නොවැඞීම මුල් කොට ගෙනයි. විකෘති භාවයෙන් දේශනා කරන ධර්මයක් කියන්නේ, ඉන්ද්‍රිය ධර්මයන්ගේ දුර්වල භාවයේ කැඩපතයි. උතුම් සෝවාන් ඵලයට පත් වීමට බලාපොරොත්තු වන පින්වතා, ඉහත අසද්ධාවේ ඵලයන්, තම මාර්ගයට කමටහනක් කොටගන්න දක්ෂ වෙන්න ඕනේ.zවර්තමානයේ මෙවැනි විකෘතීන් සිදුවෙනවා නම් අනාගතය කෙරෙහි බිය ඇති කොට ගෙන වර්තමානය තුළ තම අරමුණ කෙරෙහි ශක්තිමත් වෙන්න ඕනේ. පින්වත් ඔබේ අරමුණ ලෝකය හැදීම නොවේ. අතීත බුදුරජාණන් වහන්සේ ලා ලක්ෂ ගණනක් පහළ වෙලාත්, නොසෑදුණු ලෝකය, දුකක් ම බව දැකලා, ලෝකයෙන් මිදීම දෙසට ගමන් කිරීමයි.zපින්වත් ඔබ ලෝකයේ දුක දැකලා ධර්මයට කරන්නා වූ විකෘතීන් දැකලා, ලෝකයෙන් මිදීම දෙසට ගමන් කළ යුත්තේ, ලෝකයට ශාප කරමින් නොවේ. ලෝකයට බනිමින් නොවේ, ලෝකයට ද්වේශ කරමින් නොවේ, මම හරි, අනිත් සියල්ලන්ම වැරදියි කියලා, දකිමින් නොවේ, ඉන්ද්‍රිය ධර්මයන්ගේ දුර්වලභාවයෙන් සකස් වෙන, සමාජ ඵලයන් දෙස, ධර්මයේ උපේක්ෂාව තුළ හිඳිමින්ය.zඔහු සටන් කරන්නෙක් නොවේ, ඔහු සමාජ විකෘතිය, තම අවබෝධය උදෙසා යොමුකොට ගන්නෙකි. ඔහු වෙනස් වෙන ලෝකය තුළ හිඳිමින්, නොවෙනස් වෙන ප්‍රඥාවේ අවබෝධය උදෙසා ධර්මයේ උපේක්ෂාවෙන්, ලෝකය දකින, නිහඬ විප්ලවවාදියෙකි. ඔහු මේ කරන්නට යන, නිහඬ විප්ලවය, ජයක් හෝ පරාජයක් ලබන්නට යන විප්ලවයක් නොවේ, ජයත්, පරාජයත් දෙකම අනිත්‍ය වශයෙන් දැකලා ජයත් පරාජයත් දෙකින්ම මිදීම උදෙසා කරන නිහඬ විප්ලවයකි.zපින්වත් ඔබ නිවැරැුදි මාර්ගයේ ගමන් කොට අර්ථවත්ව, උතුම් සෝවාන් ඵලය සාක්ෂාත් කොට ගත්තාය කියන්නේ පින්වත් ඔබ ජයග‍්‍රහණයක් ලැබූවා නොවේ. පින්වත් ඔබ ඇත්ත ඇති සැටියෙන් දැක්කා පමණක් මය. මෙතෙක් ඔබ දකිමින් සිටින්නේ බොරුව, ඇත්තක් වශයෙන්ය. බොරුව ඇත්තක් වශයෙන් දකිමින් ජීවත් වන, බෞද්ධ පින්වතුන් ලාට ඇත්ත ඇති සැටියෙන් දකින්නට, අවබෝධඤාණය සකස්කොට දෙන ධර්ම මාර්ගයේ පළමු වැනි අවබෝධාත්මක පියවර, උතුම් සෝවාන් ඵල අවබෝධයයි.zධර්ම මාර්ගයේ පළමුවැනි අවබෝධාත්මක පියවර වන, උතුම් සෝවාන් ඵල අවබෝධය කරා, අර්ථවත්ව ගමන් කරන පින්වතාට, පින්වතියට, මුල්ම උපකාරක ධර්මය බවට පත්කොට දෙන්නේ කල්‍යාණමිත‍්‍ර ආශ‍්‍රයයි. නිවැරැුදි කල්‍යාණ මිත‍්‍ර ආශ‍්‍රය තුළින් පින්වත් ඔබට ලැබෙන්නේ, බුදුරජාණන් වහන්සේ දේශනා කොට වදාළ නිවැරැුදි ශ‍්‍රී සද්ධර්මයයි.zඋතුම් ශ‍්‍රී සද්ධර්මය ශ‍්‍රවණය නොකරන පුද්ගලයා බුද්ධෝත්පාද කාලයක ජීවත් වන ඇස්, කන්, නාසය ඇති අන්ධ, ගොළු, බිහිරි, පුද්ගලයෙක් හා සමානය. පින්වත් ඔබ කොතෙක් දන් පූජා කළත්, සිල් සමාදන් වුවත්, පින්කම් සිදු කළත්, ඔබ සද්ධර්ම ශ‍්‍රවණය කිරීම දුර්වලනම්, ඔබ සිදුකරන පින්කම් වලින් අර්ථවත්ව පින කුසලය වත් ජීවිතයට එකතු කොට ගැනීමට නොහැකිය.zඅපේ සමාජයේ ගොඩාක් පිරිමි පක්ෂයට, ඉහත දුර්වලකම ඇති බව, කරුණාවෙන් සඳහන් කළ යුතුය. වාහනය අංග සම්පූර්ණව තිබුණත් වාහනයේ සුක්කානම නැතිනම් ඔබ කෙසේ වාහනය නිවැරැුදි ඉලක්කය කරා රැුගෙන යන්නද? සද්ධර්ම ශ‍්‍රවණයත් ශ‍්‍රවණය කරන්නා වූ සද්ධර්මය නුවණින් මෙනෙහි කිරීමත්, ඔබ සිදු කොට ගන්නා වූ පින, කුසලය නිවැරැුදි ධර්මානුකූල ඉලක්කයන්ට ඔබව පටිච්ච සමුප්පන්නව යොමු කරන සුක්කාන මයි.zඅර්ථවත්ව උතුම් සෝවාන් ඵලය සාක්ෂාත් කොට ගැනීමට වීර්ය වඩන පින්වතා, කල්‍යාණ මිත‍්‍ර ආශ‍්‍රය තුළින්, සද්ධර්ම ශ‍්‍රවණය කරමින් ශ‍්‍රවණය කළාවූ සද්ධර්මය නුවණින් විමසා බලනවා. අනුවණින් නොවේ. උතුම් ශ‍්‍රී සද්ධර්මය නුවණින් විමසා බලන පින්වතා, සංසාර බිය දකිනවා, සංසාර ගැඹුර දකිනවා, සංසාර දුක දකිනවා, තව පටිච්ච සමුප්පන්නව සංසාරයේ දුර දකිනවා. ලොව්තුරා බුදුරජාණන් වහන්සේ නමකගේ පහළ වීමේ අර්ථය දකිනවා.zමේ උතුම් සම්මා සම්බුද්ධ ඤාණය අවබෝධය උදෙසා සංසාරයක් පුරා පුරන ලද දස පාරමී ධර්මයන්ගේ ශක්තිය දකිනවා. ලොව්තුරා බුදුරජාණන් වහන්සේ, අයෝමය දස පාරමී කැපවීමේදී මහා සාගරයේ ජලයට වඩා රුධිරය දන් දුන්නේ මහා පොළොවේ පස් වලට වඩා ශරීර මාංශ දන් දුන්නේ සක්විති රජ පදවි, අඹුදරුවන් දන් දුන්නේ මම උදෙසා මයි කියලා දකිනවා. මාව සාංසාරික භව දුකෙන් එතෙර කිරීම උදෙසා මයි කියලා දකිනවා. මා උදෙසා ම මා කෙරෙහි කරුණාවෙන් ම මේ සා අයෝමය කැපවීමක් සිදු කළ බුදුරජාණන් වහන්සේට තමා ගෙවීමට ඇති ණයකාරිත්වය නුවණින් දකිනවා. අවම වශයෙන් මේ උතුම් අවස්ථාවේදී සතර අපා දුකෙන් මිදී, උතුම් සෝවාන් ඵලයවත් සාක්ෂාත් කර නොගත්තොත් බුදුරජාණන් වහන්සේට තමා ණයකාරයෙක් වෙන බව නුවණින් දකිනවා.zඋතුම් බුද්ධෝත්පාද කාලයක පිනැති බෞද්ධයෙක්ව ඉපදුණු ඔබට, ඔබේ සැබෑම සද්ධර්මයේ යුතුකම මතු කොට දෙන්නේ උතුම් කල්‍යාණමිත‍්‍ර ආශ‍්‍රය, සද්ධර්ම ශ‍්‍රවණය සහ ශ‍්‍රවණය කළාවූ සද්ධර්මය නුවණින් මෙනෙහි කිරීමයි. ඉහත ධර්මතාවන් තුන දුර්වල පින්වතා, අතීතයේ බුදුරජාණන් වහන්සේ ලා දස දහස් ගණනක් පහළ වූ ලෝකය තුළ, තවමත්, පර වෙන මලකින් නිවී යන පහන කින්, පිළුණුවී යන ආහාරය කින්, ලොව්තුරා බුදුරජාණන් වහන්සේට තම යුතුකම් ඉටු කරලා සාදු සාදු කියලා බුදුරජාණන් වහන්සේ නමක් ලෝකයට පහළ වූ ශ්‍රේෂ්ඨ අර්ථයෙන් යොදුන් ගණනාවක් ඈතට යනවා.zපින්වත් ඔහුත් මේ ශාසනයේ ම කොටස් කරුවෙක්, නමුත් ඔහු ධර්මයේ අරටුව ජීවමානව තිබියදී ම, කොළ, අතු, ද`ඵ ප්‍රයෝජනයට ගන්න පින්වතෙක් වෙනවා. උතුම් සම්මා සම්බුද්ධ ශාසනයේ අරටුව බවට පත් වෙන්නේ චතුරාර්ය සත්‍ය ධර්මයයි. යම් පින්වතෙක් මේ උතුම් චතුරාර්ය සත්‍ය ධර්මයන් මතු කොට ගන්නේ කල්‍යාණමිත‍්‍ර ආශ‍්‍රය, සද්ධර්ම ශ‍්‍රවණය සහ නුවණින් මෙනෙහි කිරීම තුළින්මය.zඉහත අර්ථයන් තුනට පුළුවන්, යම් පින්වතෙක්ව උතුම් චතුරාර්ය සත්‍ය අවබෝධය දක්වා ම මෙහෙය වන්න.zමෙය සටහන් තබන භික්ෂුවට, මේ මොහොතේ මතකයට නැෙ`ගනවා, මම තරුණ ගිහි කාලයේදී ගුවන්විදුලි සංස්ථාවේ ස්වදේශීය සේවයේ විකාශනය වෙන ඉරිදා උදෑසන සහ බදාදා රාත‍්‍රි ධර්ම දේශනා දෙක ශ‍්‍රවණය කරනවා. ගොඩාක් මාධ්‍ය එදා තිබුණේ නැහැ. එදා මම ශ‍්‍රවණය කළේ සතියකට ධර්ම දේශනා දෙකයි. නමුත් වර්තමානයේ අපේ පින්වත් අම්මා, තාත්තලා දිනකට මාධ්‍ය ඔස්සේ ධර්ම දේශනා පැයෙන් පැයට ශ‍්‍රවණය කරනවා. මෙම කාරණය සුබ වාදී දෙයක් ද අසුබ වාදී දෙයක් ද කියලා භික්ෂුව අර්ථ දක්වන්න යන්නේ නැහැ. නමුත් බුද්ධාගම සෑම විටම අඩුයි කියන අන්තයටත්, නොයා වැඩියි කියන අන්තයටත් නොයා මධ්‍යස්ථභාවය තුළ පමණක් අර්ථාන්විතව පෝෂණය වන ධර්මයක්.zභික්ෂුවට මුණගැසිලා තිබෙනවා, දිනය පුරාම විවිධ ධර්මයන් ශ‍්‍රවණය කරලා ධර්මයේ සක්කායදිට්ඨියෙන්, හොඳටම පදං වෙච්ච ගිහි පින්වතුන්ලා. ඒ වගේමයි තර්ක විතර්ක, දෘෂ්ඨි, මතවාද සමග හෙම්බත් වෙලා සිටින ගිහි පින්වතුන්ලා.zපින්වත් ඔබ, කල්‍යාණ මිත‍්‍ර ආශ‍්‍රය ලැබීමට පෙරාතුව ඔබ ඔබට කල්‍යාණ මිත‍්‍රයෙක් වෙන්න ඕනේ. ඔබ ඔබට කල්‍යාණ මිත‍්‍රයෙක් වෙනවා ය කියන්නේ ඔබ නිහතමානී වෙනවා ය කියන කාරණයයි. ඔබ කෘතවේදී වෙනවා ය කියන කාරණයයි. පින්වත් ඔබ තුළ නිහතමානී භාවය නැති නම් ඔබ කල්‍යාණ මිත‍්‍රයා තුළිනුත්, සද්ධර්මය ශ‍්‍රවණය කිරීම තුළිනුත් නුවණින් මෙනෙහි කිරීම තුළිනුත් ඔබ ඇතිකොට ගන්නේ මමත්වයේ දැඩිභාවය මයි. සමාජයත් සම`ග කටයුතු කරනකොට, මේ දුර්වලතාවය හොඳටම ප්‍රකට වෙනවා.zයම් පින්වතෙක් ස්වාමීන් වහන්සේ නමක් ඇසුරු කරන කොට තමන් ස්වාමීන් වහන්සේව ඇසුරු කරනවා වගේ ම, කුමන තරාතිරමක වේවා, අන්‍ය පින්වතුනුත් ස්වාමීන් වහන්සේව ඇසුරු කරනවා දකින්න කැමැති වෙන්න ඕනේ. තමන් සිව්පසය පූජා කරනවා වගේ ම, කුමන තරාතිරමක වේවා අන්‍ය පින්වතුනුත් සිව්පසය පූජා කරනවා දකින්න කැමැති වෙන්න ඕනේ. තමන් ධර්මයක් අසා දැන ගන්නවා වගේම අන්‍ය පින්වතුන්ලාත් ධර්මයක් අසා දැන ගන්නවාට කැමැති වෙන්න ඕනේ. තමන් ධර්මාවබෝධය දෙසට ගමන් කරනවා වගේම, අන්‍ය පින්වතුන්ලාත් ධර්මාවබෝධය දෙසට ගමන් කරනවා, දකින්න කැමැති වෙන්න ඕනේ.zතමා අතින් වරදක් සිදුවුණ තැනදී, සංඝයා ඉක්මවා නොගොස්, සංඝයා කියන අර්ථයේ ගුණයන් දකිමින් වරද දකින්න දක්ෂ වෙන්න ඕනේ. මහා සංඝරත්නය යනු සමස්ත සත්පුරුෂ දිව්‍ය, මනුෂ්‍ය, බ‍්‍රහ්ම, සත්ත්ව ප්‍රජාවගේ ම සම අයිතියක් බව දැනගන්නට ඕනේ. උතුම් සෝවාන් ඵල අවබෝධය සාක්ෂාත් කොට යන ගමනේදී නිහතමානී භාවය ඔබ තුළ ඇති කොට ගත යුත්තේ ඉහත ධර්මතාවය ශක්තිමත් කොට ගැනීමටයි. ඉහත ධර්මතාවන් ගෙන් තොරව, සෝවාන් ඵලය යනු කිසිදා හමු නොවන මිරි`ගුවකි.zනිහතමානී භාවය වගේම, කෘතවේදී භාවය, අවබෝධාත්මක ධර්ම මාර්ගයට ලොකු ජවයක් වෙනවා. ලොව්තුරා බුදුරජාණන් වහන්සේ දේශනා කරනවා බුදුරජාණන් වහන්සේ නමකගේ පහළවීම, උතුම් ශ‍්‍රී සද්ධර්මය ශ‍්‍රවණය කිරීමට ලැබීම, ශ‍්‍රවණය කළාවූ සද්ධර්මයට අදාළ මාර්ගය නිවැරැුදිව පුහුණුකොට විදර්ශනාත්මක අවබෝධයක් සාක්ෂාත් කොට ගැනීම, මේ ලෝකධාතුවේ ඇති දුර්ලභම කාරණා තුනය කියලා.zබුදුරජාණන් වහන්සේ දේශනා කරනවා ඉහත දුර්ලභ කාරණා තුන වගේම තවත් දුර්ලභ අර්ථයක් මේ ලෝක ධාතුව තුළ තිබෙනවාය කියලා. එම දුර්ලභම අර්ථය තමයි, කෘතවේදී භාවය. කෘතවේදී භාවය කියන්නේ කෙළෙහිගුණ සැලකීම.zමුලින්ම පින්වත් ඔබ කෘතවේදී භාවය ඇති කොට ගත යුත්තේ ඔබ තුළින් ඔබට මයි. අතීත කුසල් සංස්කාර හේතුවෙන් ම මා තුළ ඇතිවුණා වූ උතුම් නිහතමානී භාවයට කෘතවේදී භාවයට පෙරළා මට දියහැකි උතුම්ම තෑග්ග වන සතර අපායෙන් මිදුණු ජීවිතයක් බවට මගේ ජීවිතය පත්කොට ගන්නවා ය කියන අධිෂ්ඨානය ඇති කොට ගන්නවා. තමා තමාට කෘතවේදී වෙනවා.zපින්වත් ඔබ තවම සතර අපායෙන් මිදී නැතිනම් ඔබ ඔබේ ජීවිතයට තවම කෘතවේදී භාවය දක්වා ගෙන නැහැ. ඔබ ඔබට අසත්පුරුෂයෙක්. දැන දැන පටිච්ච සමුප්පන්නව, ඔබම සතර අපා දුකට යනවා. දෙවැනිව පින්වත් ඔබ කෘතවේදී වෙන්න ඕනේ, බුද්ධරත්නයට, ධර්මරත්නයට, උතුම් සංඝරත්නයට මේ දුර්ලභ තුන් සරණ ලෝකයට පහළ වීම උදෙසා ලොව්තුරා බුදුරජාණන් වහන්සේ නමකගේ සාරා සංඛ්‍ය කල්ප ලක්ෂ ගණනක පාරමී ගමනට ඒ අයෝමය යුග මෙහෙවරට, ඔබ කෘතවේදී වෙන්න ඕනේ.zපින්වත් ගිහි පින්වතකුට, බුදුරජාණන් වහන්සේට දැක්විය හැකි උතුම් ම කෘතවේදී භාවය මේ ජීවිතයේදී ම උතුම් සෝවාන් ඵල අවබෝධයයි. බුදුරජාණන් වහන්සේගේ ඇකයේ උපන් දරුවෙක් බවට පත්වීමයි. අපි මොන තරම් සද්ධර්මය ශ‍්‍රවණය කළත්, ධර්මය ධර්මානුකූලව නුවණින් දකින්නෙ නැති නම්, අපිට ඉහත ධර්මතාවන් ගැන සතිය සිහිය ඇති වෙන්නේ නැහැ. පණ්ඩිතකම්, මාන්නය, ලොකුකම්වලින්, වෙළා ගන්නවා. එහි ඵලය සක්කායදිට්ඨියයි. ගමන සතර අපාය දෙසටයි. පින්වත් ඔබෙන් ඔබ ප්‍රශ්න කරන්න, කවදාද මම, මට කෘතවේදී භාවය ඇතිකොට ගන්නේ කියලා.zභික්ෂුව ගිහි කාලයේදී ගුවන්විදුලි සංස්ථාවේ ස්වදේශීය සේවයේ ධර්ම දේශනා දෙක ශ‍්‍රවණය කරලා ගෙදර කවුරුවත් නැති වෙලාවට, ඇසුවා වූ සද්ධර්මය ශබ්ද න`ගලා දේශනා කරනවා. ශ‍්‍රවණය කළා වූ සද්ධර්මය නැවත ශබ්ද න`ගලා දේශනා කරන්න. මම හරිම ආසයි. නමුත් එදා මටම නිකමට වත් හිතුණේ නැහැ, ‘කවදාක හරි මම පැවිදි වෙලා සද්ධර්මය දේශනා කළොත් දහස් ගණනින් පින්වතුන්, එම සද්ධර්මය ශ‍්‍රවණය කරාවි’ය කියලා.zමම අතීතයේ ගුවන් විදුලියෙන් ශ‍්‍රවණය කළ සද්ධර්මය නැවත හඬ න`ගා දේශනා කළේ, මගේ ජීවිතයට ධර්මය සමීපකොට ගන්න. ධර්මය මගේ ජීවිතයේ කොටසක් බවට පත්කොට ගන්න. එසේ නැතිව අනාගතයේදී ආගම ධර්මය දේශනා කරන්න නොවේ. එදා තරුණ ගිහි මම, ලෝකයට හොරා තනිවම ශබ්ද න`ගලා ධර්මය සජ්ඣායනය කරන කොට, අතීතයේ ඒ කටහඬ හරිම මිහිරියි. වර්තමානයේ වයෝවෘද්ධ භාවයත් සමග භික්ෂුවගේ කටහඬ ගොරෝසු භාවයට පත්වෙලා.zභික්ෂුව වර්තමානයේදීත් දේශනා කරන මේ ‘ඝෝර කටුක භයානක සංසාරය’ කියන ධර්ම පාඨය, අපවත්වී වදාළ අති ගෞරවණීය කුඩාවැල්ලේ වංගිස නායක ස්වාමීන් වහන්සේගේ මුවින්, නිරතුරුවම ගලාගිය ධර්මයේ සුන්දර ධර්ම පාඨයක්.zකල්‍යාණමිත‍්‍ර ස්වාමීන් වහන්සේලා දේශනා කරන ධර්මය, ශ‍්‍රද්ධාවෙන්, ගෞරවයෙන්, කර්මය කර්මඵල විශ්වාසයෙන් ශ‍්‍රවණය කරලා එම සද්ධර්මය මම නැවත ශබ්ද න`ගලා දේශනා කරන කොට, සද්ධර්මය ජීවිතයේම කොටසක් වෙනවා. භික්ෂුව ගිහි ජීවිතයේදී එම ආශ්වාද ජනක අත්දැකීම විඳලා තිබෙනවා.zමෙතැනදී භික්ෂුව පින්වත් ඔබට මේ දෙයත් මතක් කරනවා, මෙය සටහන් තබන භික්ෂුව ගිහි ජීවිතයේදී උපාසක මහත්මයෙක් නම් නොවේ. උපාසක මහත්මයෙක් වූයේ පසළොස්වක පොහොය දිනයක සිල් සමාදන් වුණ අවස්ථාවකදී පමණයි. දුර්වල වෙන අවස්ථාවන්හි දී සිල්පද දුර්වල කොට ගත්ත, අකුසල්, ජීවිතයට එකතුකොට ගත්ත සුදු සහ කළු චරිතයක්.zඅතීතයේ තරුණ ගිහි කාලයේදී ශ‍්‍රවණය කළාවූ සද්ධර්මය මිහිරි හඬින් සජ්ඣායනය කරනකොට මට හොඳින්ම වැටහී ගියා. මම පෙර ජීවිතවල අනිවාර්යයෙන් ම පැවිදි වෙලා සිටින්නට ඇතිය කියලා. නමුත් කොතනක හෝ පටිච්ච සමුප්පන්නව සිදුවී ඇති දුර්වල තාවන් නිසා මේ ජීවිතයේදී මා තුළ කාමච්ඡන්දයන්, ව්‍යාපාදය, බහුලව කි‍්‍රයාත්මක වුණා. මේ දුර්වල තාවන් පටිච්ච සමුප්පන්නව මම පුහුණු කළාවූ කල්‍යාණමිත‍්‍ර ආශ‍්‍රයෙන් සද්ධර්ම ශ‍්‍රවණයෙන්, නුවණින් මෙනෙහි කිරීමේත් දුර්වලතාවක ඵලයක් බව මා විසින්ම හඳුනා ගත්තා.zමගේ ජීවිතය තුළ පටිච්ච සමුප්පන්නව පින ශක්තිමත් ව තිබුණත්, කායානුපස්සනාව සාංසාරිකව පුහුණු නොකිරීම මා තුළ ඇති ලොකුම දුර්වලතාවය බව මම දැක්කා. මෙතෙක් භව ගමනේ මගේ පරාජයට හේතුවූ සැබෑම ධර්මානුකූල අභියෝගය මා මතු කොට ගත්තේ උතුම් ශ‍්‍රී සද්ධර්මය නුවණින් මෙනෙහි කිරීමේ අර්ථය තුළින් මයි. භික්ෂුව පින්වත් ඔබට මේ සටහන් තබන්නේ ශ‍්‍රී සද්ධර්මය නුවණින් මෙනෙහි කිරීමේ ඇති වටිනාකමයි, උතුම් සෝවාන්ඵල අවබෝධය උදෙසා.zපින්වත් ඔබ සද්ධර්මයන් ශ‍්‍රවණය කළ යුත්තේ වැරදි සොයන අදහසින් නම් නොවේ, ධර්මයක් ජීවිතයට එකතුකොට ගැනීමේ අදහසින් මයි. උතුම් සෝවාන් ඵලයට පත් වුණ පින්වතකුගේ ලක්ෂණයක් තමයි තමන් යම් ධර්මයක් ශ‍්‍රවණය කරන්නේ, ජීවිතයට, ධර්මයක් එකතු කොට ගැනීමට පමණක් වීම. කවදාකවත් විවේචනාත්මකව සද්ධර්මය ශ‍්‍රවණය කරන්න එපා, දුර්වල ධර්මයක් තුළින් අපි ඉන්ද්‍රිය ධර්මයන්ගේ දුර්වල භාවය කියන, ධර්මයක් ම දකින්න දක්ෂ වෙන්න ඕනේ. අනුන්ගේ හරි වැරදි සොයන්න යන තාක්කල්, අපි පංචනීවරණයන් ගේ ගොදුරක් වෙනවා.zපින්වත් ඔබ භික්ෂුව මේ තබන සටහන් කියවිය යුත්තේ හරි, වැරදි සෙවීමට නොවේ. මේ සටහන් තුළින් උතුම් සෝවාන් ඵලය සාක්ෂාත් කොට ගැනීම උදෙසා යම් අර්ථයක් ඔබේ ජීවිතයට ලබාගත හැකිනම් එම අර්ථය ලබාගැනීමට පමණක් මයි. භික්ෂුව සටහන් තබන අර්ථයන්ට පින්වත් පාඨක ඔබ ගැටිලා එසේත් නැතිනම් ඇලිලා ඇයි ඔබ සංස්කාරයන්, රැුස්කොට ගන්නේ?zභික්ෂුව සටහන් තබන අර්ථයන් වැරදි නම්, බොරු නම්, පින්වත් ශ‍්‍රද්ධාවන්ත ඔබට බොරු කිරීමට අදාළව බලවත් අකුසල් භික්ෂුවගේ ජීවිතයට එකතු වේවි. උතුම් ශ‍්‍රී සද්ධර්මයට බොරු කරන්නා, සතර අපා දුක මයි උරුම කොට ගන්නේ. භික්ෂුව සටහන් තබන මේ ධර්ම කාරණා නිවැරැුදි නම්, සත්‍ය ගරුක බුදුරජාණන් වහන්සේගේ ශ‍්‍රාවකයෙක් ය කියන ජනප්‍රිය භාවය දශ දිශාවට පැතිර යාවි, සෝවාන් ඵල අවබෝධය උදෙසා ධර්ම මාර්ගයේ පෙරට ගමන් කරන පින්වතා ඉහත හේතු ඵල ධර්මයන්, උතුම් සද්ධර්මය නුවණින් මෙනෙහි කිරීම තුළින් මයි ජීවිතයට එකතු කොට ගත යුත්තේ.zයම් පින්වතෙක් උතුම් සෝවාන් ඵල අවබෝධය සාක්ෂාත් කොට ගත්තාය කියන්නේ, පටිච්ච සමුප්පන්නව වින්දා වූ මහමෙරක් වන් සතර අපා දුකෙන් සදහටම මිදීමත්, ඒ වගේමයි උපරිම ආත්ම භාව හතකට අනාගත පටිච්ච සමුප්පන්න භාවය සීමාකොට ගත්තා ද වෙනවා.zමෙවන් උත්තරීතර දුර්ලභ අවබෝධාත්මක ඵලයක්, ගෞරවාන්විතව දකින්න අපි දක්ෂ වෙන්න ඕනේ. කිසිදු ගරුත්වයකින් තොරව, සෝවාන් කියන වචනය පමණක් යොදා ගෙන උතුම් අවබෝධාත්මක අර්ථයක් හෑල්ලූ‍වට පත් කිරීම බරපතළ පාප කර්මයක් වෙනවා. අධිගමයන් සාක්ෂාත් කොට ගැනීමට පෙර එම අවබෝධාත්මක අර්ථයන් කෙරෙහි පූජනීයත්වයක්, ගරුත්වයක්, වන්දනීය භාවයක් ඇතිකොට ගත යුතුයි.zධර්ම ගරුත්වය කියන්නේ එකත්පස්ව හිඳගෙන සද්ධර්මය ශ‍්‍රවණය කරනවා පමණක් නොවේ. ඉන් එහා ගිය පුළුල් අර්ථයක් ධර්ම ගරුත්වය කියන වචනය තුළ තිබෙනවා. ධර්ම ගරුත්වය නිවැරැුදි ආකාරයෙන් ජීවිතයට එකතු කොට ගන්නේ නම් ඔහු අනිවාර්යයෙන් ම, උතුම් සෝවාන් ඵල අවබෝධය සාක්ෂාත් කොටගත් පින්වතෙක් විය යුතුයි.zඑම පින්වතා කුසල් අකුසල් සංස්කාර හේතුවෙන් සකස් වෙන දුප්පත් භාවය පොහොසත් භාවය, උගත් භාවය, නූගත් භාවය, කුලවත් භාවය, කුලහීන භාවය, රූමත් භාවය, විරූපී භාවය, මහේශාක්‍ය භාවය, අල්පේශාක්‍ය භාවය සම සිතින්, උපේක්ෂා සහගත සිතින් දැකීමේ දක්ෂයෙක් වෙනවා. එයයි උතුම් සෝවාන්ඵල අවබෝධය ලැබූ පින්වතාගේ උතුම් ධර්ම ගරුත්වයේ එක් අංගයක් බවට පත් වන්නේ.zඅනාගතයේදී අපිට එතැනට එන්නට අවශ්‍ය නම් වර්තමානයේ අපි ධර්මයක් දේශනා කරන කොට, සටහන් තබන කොට, සාකච්ඡා කරන කොට ධර්ම ගරුත්වයෙන් අපි එය කරන්නට ඕනේ. එවිටයි ධර්මය, ධර්මාවබෝධය උදෙසා හේතු වෙන්නේ. භික්ෂුව දැකලා තිබෙනවා ධර්ම දේශනා පවත්වන අතරතුර ගිහි පින්වතුන් වතුර බෝතල්, බිස්කට්, ධර්ම පුස්තක බෙදනවා. මෙවැනි කි‍්‍රයාවන් ධර්ම ගරුත්වයට හානියක් මයි කරන්නේ.zඋතුම් ශ‍්‍රී සද්ධර්මය කෙරෙහි, ධර්ම මාර්ගය කෙරෙහි, ඇති විචිකිච්ඡාව නිරෝධය කිරීම තුළින් ඔබ ලබන තෙරුවන් කෙරෙහි අචල ශ‍්‍රද්ධාව, අන්‍ය ශීලව‍්‍රතයන් කෙරෙහි ඇති විශ්වාසය, නිරෝධය කිරීම තුළින් ඔබ ලබන ආර්ය කාන්ත ශීලය, රූප, වේදනා, සඤ්ඤා, සංස්කාර විඤ්ඤාණ ධර්මයෙන් කෙරෙහි ඇති මමත්වයේ දැඩි භාවය නිරෝධය කිරීම තුළින් පින්වත් ඔබ ලබන පංච උපාදානස්කන්ධ ධර්මයන්ගේ අනිත්‍ය දැක්ම, උතුම් සෝවාන් ඵල අවබෝධය ලබන පින්වතා ගේ, ජීවිතයට එකතු වෙන, උතුම් අවබෝධාත්මක ධර්මතාවයන් තුන වෙනවා.zඋතුම් සෝවාන් ඵල අවබෝධය සාක්ෂාත් කොට ගැනීමට බලාපොරොත්තු වන පින්වතා, ඉහත ධර්මතාවන් නිවැරැුදි කල්‍යාණමිත‍්‍ර ආශ‍්‍රය, උතුම් සද්ධර්ම ශ‍්‍රවණය, ශ‍්‍රවණය කළා වූ සද්ධර්මය, ධර්මානුකූලව නුවණින් මෙනෙහි කිරීම තුළින් පමණක්ම, නුවණ වැඩෙන භාවනාවක් වශයෙන් ජීවිතයට එකතු කොට ගත යුතු වෙනවා.</Content>
    <Content name="book13chapter21" translatable="false">පින සහ පව නොහඳුනන ලෝකය තුළ පින්වත් ඔබ, පින සහ පව හඳුනා ගන්නේ ලොව්තුරා බුදුරජාණන් වහන්සේ නිසා මයි. පින්වත් ඔබේ සුන්දර ජීවිතය පිනේ ඵලයක්. ඒ කියන්නෙ පෙර ජීවිතයේ දානයේ, ශීලයේ, මෛත‍්‍රියේ ඵලයක්. එම නිසා පින්වත් ඔබ පිනෙන් මයි, ඔබේ ජීවිතය පෝෂණය කොට ගත යුත්තේ. පවුඩර්, සුවඳ විලවුන්, මෝස්තර වැනි කෘති‍්‍රම පොහොර වලින් නොවේ. පින්වත් ඔබ අසිහියෙන් ඔබේ පින්වත් ජීවිතයට, කෘති‍්‍රම පොහොර අවිචාරයෙන් යෙදුවොත් ඔබට ලැබෙන්නේ වස විෂ සහිත ඵලයක් මයි. ඒ කියන්නෙ ලෝභ, ද්වේශ, මෝහ අකුසලයක් මයි.zබුදුරජාණන් වහන්සේ දේශනා කරනව, ලෝකය කියන්නෙ සිතාගන්න බැරි දේවල් සිද්ධ වෙන තැනකටය කියලා. උදරාබාධයක් හැදිලා මහත්මයෙක් වෛද්‍යවරයෙක් ළඟට යනව. රෝගය පරීක්ෂා කරල, වෛද්‍යවරයා කියනව ඔබේ උදරයේ පිළිකාවක් කියල. උදෑසන දෙමාපියන්ගේ දෙපා වැඳල දරුවා පාසලට යනව. මොහොතකින් ආරංචි වෙනව දරුවා අනතුරකින් මිය ගිහින්ය කියල.zසිතාගන්න බැරි දේවල් සිදු වෙන අර්ථය ලෝකය කියල බුදුරජාණන් වහන්සේ දේශනා කරනවා. අවිද්‍යාව හේතුවෙන් සකස් වන සංස්කාරයෝ නිරතුරුවම අනිත්‍ය භාවයට පත් වෙන නිසා සිතුණු දෙය මොහොතකින් නොසිතූ දෙයක් බවට පත් වෙනවා. සංස්කාරයන්ගේ අනිත්‍ය භාවය නිසාම අතිශය අවදානම් සහගත වූ ලෝකය, ලෝකයේ නිරෝධය උදෙසාම යොමු කොටගන්න කියලයි බුදුරජාණන් වහන්සේ දේශනා කරන්නෙ.zලෝකය මේසා අවදානම් සහගත වුණත් අපි ලෝකය සුරතල් කරනවා, නැළවෙනවා, හැඩ බලනවා, ආදරය කරනවා. ඒ විතරක් නොවේ, මෙවැනි අතිශය බියකරු ලෝකයට අපි ද්වේශ කරනවා. පළිගන්නවා, නපුරුකම් ද කරනවා. උදේ පටන් රාතිී‍්‍ර නින්දට යන තෙක්ම ඕන නැති දේවල් මොන තරම් සිතුවත් ආදරය කරන සිතෙන් ම ද්වේශ කරන්න පෙලඹෙන්නෙ ඇයි කියලා අපි නිකමට වත් සිතන්නෙ නැහැ. සිත පැටලෙන්නයි කැමැති. නිරවුල් වෙන්න කැමැති නැහැ. සිත ඇලෙන්නයි කැමැති. ගැලවිලා යන්න කැමැති නැහැ. තෘෂ්ණාවේ ලාටු, ඵස්සයේ තැවරී තිබෙන තාක්කල් විඳීමට විවේකයක් ලැබෙන්නෙ නැහැ.zතෘෂ්ණාවේ මැහුම් කාරිය ‘සිප්පනි’ ඵස්සය නමැති අධිවේගී මැෂිමේ ඉදිකටුවත්, නූලත් සූදානම්ව තබා ගෙන සිටින තාක් කල් විඳීමට නැවතීමක් ලැබෙන්නෙ නැහැ. ආදරයත් විඳිනවා. ද්වේශයත් විඳිනවා, මෝස්තර ඇඳුමත් විඳිනවා. සුදු සිල් ඇඳුමත් විඳිනවා. පාංශුකූල චීවරයත් විඳිනවා, දහස්කඩ සිවුරත් විඳිනවා. ඵස්සය ළඟ සැඟවී සිටින, තෘෂ්ණාව නමැති වධකයා, සැප, දුක්, උපේක්ෂා, විඳීම් ඉදිරියේ පින්වත් ඔබව නැවත නැවත වධයට පමුණුවනවා.zබුදුරජාණන් වහන්සේ දේශනා කරනව තෘෂ්ණාව නමැති ඔබව වධයට පමුණුවන වධකයා සැඟවී සිටින අවිද්‍යාව නමැති කඩතුරාව..... ඉරා දමන්නය කියල. අවිද්‍යාවේ කඩතුරාව ඉරා දැමීමයි, උතුම් සේවාන් ඵලය කියන්නෙ, අවිද්‍යාවේ කඩතුරාව සහමුලින්ම විනාශ කොටදැමීමයි උතුම් රහත් ඵල අවබෝධය කියන්නෙ.zඔබ යොමු කොට තිබූ ප්‍රශ්නය වූයේ උතුම් සෝවාන් ඵලයට පත්වීම සඳහා අවශ්‍ය භාවනාවක් සඳහන් කරන්නය කියල. මෙය සටහන් තබන භික්ෂුව පෙර ලිපි දෙකෙන් උතුම් සෝවාන් ඵලය අවබෝධය කරා ගමන් කළ යුතු මාර්ගය, මුලින්ම තමා තමාට කල්‍යාණ මිත‍්‍රයෙක් වීම, දෙවැනිව සත්පුරුෂ භාවය ඇති කොට ගැනීම,තෙවැනිව කල්‍යාණ මිත‍්‍ර ආශ‍්‍රය, සද්ධර්ම ශ‍්‍රවණය, ශ‍්‍රවණය කළා වූ සද්ධර්මය ධර්මානුකූලව නුවණින් මෙනෙහි කිරීම, හතරවැනුව තමා තුළින් චතුරාර්ය සත්‍ය ධර්මයන් මතු කොට දැකීම, ඉන් ඉක්බිති දුකෙන් මිදීමේ මාර්ගය වන ආර්ය අෂ්ටාංගික මාර්ගයේ ගමන් කිරීමයි පින්වත් ඔබ සිදු කොට ගත යුත්තේ.zආර්ය අෂ්ටාංගික මාර්ගයෙන් තොර නිවන් මාර්ග යක් බුදුරජාණන් වහන්සේ දේශනා කොට නැහැ. සෝවාන් ඵල අවබෝධය කරා ගමන් කරන පින්වතා, සෝවාන් ඵල අවබෝධය උදෙසා ඇති එකම මාර්ගය ආර්ය අෂ්ටාංගික මාර්ගය බව විචිකිච්ඡාවකින් තොරව පිළිගන්න ඕනේ. එම උතුම් සැකයෙන් තොර පිළිගැනීමයි තෙරුවන් කෙරෙහි ශ‍්‍රද්ධාව කියන්නේ, යම් පින්වතෙක්, මේ උතුම් ආර්යඅෂ්ටාංගික මාර්ගය බැහැර කරල, වෙනත් කෙටි, සරල, ඉච්ඡා මාර්ග ඔස්සේ, උතුම් සෝවාන් ඵල අවබෝධය කරා යෑමට උත්සාහ කරනවා නම්, එම පින්වතා තුළ අවම වශයෙන් තෙරුවන් කෙරෙහි ශ‍්‍රද්ධාවක් නැති බව තේරුම් ගැනීමට එම පින්වතා කැමැති විය යුතුය.zමේ උතුම් ධර්ම මාර්ගයේ මුල විය යුත්තේ තෙරුවන් කෙරෙහි ශ‍්‍රද්ධාවයි. ශ‍්‍රද්ධාව යනු බුදුරජාණන් වහන්සේගේ ධර්මයට අදාළව සිතීමයි. බුදුරජාණන් වහන්සේ දේශනා කොට වදාළ ධර්ම මාර්ගයට අදාළව ගමන් කිරීමයි. ලොෟකික මාර්ග යේ දී අපි ඇති කොට ගන්නා වූ තෙරුවන් කෙරෙහි ශ‍්‍රද්ධාව ලෝකෝත්තර මාර්ගයේද උතුම් අචල ශ‍්‍රද්ධාව බවට පත් කොට ගත යුතුව තිබෙනවා.zආර්ය අෂ්ටාංගික මාර්ගයට උතුම් සම්මා දිට්ඨිය කියන දොරටුවෙන් ඇතුළු වෙලා තෙරුවන් කෙරෙහි ශ‍්‍රද්ධාව ඇති කොට ගන්න ඕනෙ, කර්මය කර්මඵල විශ්වාසය ඇති කොට ගන්නට ඕනෙ, මැරිලා පටිච්ච සමුප්පන්නව නැවත උපදිනවාය කියන විශ්වාසය ඇති කොට ගන්න ඕනෙ, දානයේ ශීලයේ ආනිශංස පිළිබඳව විශ්වාසය ඇති කොට ගන්න ඕනෙ. අම්මා තාත්තාගේ ගුණයන් මේ පිළිබඳ විශ්වාසය ඇති කොට ගන්න ඕනෙ. ඕපපාතිකව සත්ත්වයන් උපදිනවාය කියන විශ්වාසය ඇති කොට ගන්න ඕනෙ, අතීතයේ අධිගමලාභීන් සිටියාය කියන විශ්වාසය ඇති කොටගන්න ඕනෙ.zසම්මා සංකප්පයන් තුළින් කේන්තිය හිංසනය, ලෝභ, ද්වේශ, මෝහ ධර්මයන් නැති කොට ගන්න ඕනෙ.zසම්මා වාචා තුළින් වචනය සංවර කොට ගන්න ඕනෙ.zසම්මා කම්මන්තෝ තුළින් පංචශීලය ආරක්ෂා කොට ගන්න බෞද්ධ පින්වතෙක් වෙන්න ඕනෙ.zසම්මා ආජීවෝ තුළින් ආජීව අෂ්ටමක ශීලය ආරක්ෂා කොට ගන්නා බෞද්ධ පින්වතෙක් වෙන්න ඕනෙ.zසම්මා වායාමෝ තුළින් ආජීව අට්ඨමක ශීලයේ ආරක්ෂාව තුළ හිඳිමින්, අකුසල් බැහැර කරන කුසල් දහම් වඩන කෙනෙක් වෙන්න ඕනෙ.zආර්ය අෂ්ටාංගික මාර්ගයේ හත්වැනි මාර්ග අංගය වන සම්මා සතිය තුළින් කුසල්, අකුසල් නිවැරැුදිව හඳුනන විනය, අවිනය නිවැරැුදිව හඳුනන, ධර්මය අධර්මය නිවැරැුදිව හඳුනන තමා තුළින් ධර්මය අධර්මය හඳුනා ගෙන ධර්මය තුළ ස්ථානගත වීමේ ශක්තිය ඇති වෙන්නට ඕනෙ.zලොව්තුරා බුදුරජාණන් වහන්සේ ආර්ය අෂ්ටාංගික මාර්ග යේ සම්මා දිට්ඨිය තුළින් පින්වත් ඔබ තුළ තෙරුවන් කෙරෙහි ශ‍්‍රද්ධාව, කර්මය කර්මඵල විශ්වාස ඇති කරනවා. එතැන් පටන් ක‍්‍රමානුකූලව කේන්තිය, හිංසනය, අඩු කරනවා, වචනය සංවර කරනවා, පංච ශීලය ආරක්ෂා කරනවා. ආජීව අට්ඨමක ශීලයේ ශක්තිය ඇති කරනවා. ආජීව අට්ඨමක ශීලය තුළ හිඳිමින් අකුසල් දුරු කරමින්, කුසල් දහම් ශක්තිමත් කරනව. තමා තුළින් ධර්මය, අධර්මය නිවැරැුදිව හඳුනාගෙන ධර්මය තුළ ස්ථාන ගත වෙනව.zආර්ය අෂ්ටාංගික මාර්ගයේ උතුම් හත්වැනි මාර්ග අංගය වන සම්මා සතිය ශක්තිමත් වෙද්දී මාර්ගයේ අවසාන මාර්ග අංගය වන උතුම් සම්මා සමාධිය ඇති කොට ගන්නවා.zලොව්තුරා බුදුරජාණන් වහන්සේගේ ධර්ම මාර්ගය වඩන පින්වත් ඔබට, සම්මා දිට්ඨියේ අර්ථය තුළින් ආර්යඅෂ්ටාංගික මාර්ගයට යොමුකරලා, ආර්ය අෂ්ටාංගික මාර්ගයේ අටවැනි මාර්ග අංගයේදී පංචනීවරණ යටපත්වූ සුන්දර සම්මා සමාධිමත් සිතක් ඔබට ඇතිකොට දෙනව.zඋතුම් සම්මා දිට්ඨියේ පටන් අදියරෙන් අදියර ඉන්ද්‍රිය සංවර භාවයෙන් යුත් විවේකී සිතක්, සප්ත බොජ්ඣංග ධර්මයන් වැඩෙන සිතක්, ඔබ තුළ ඇතිකොට දෙනව. මේ උතුම් සම්මා සමාධිමත් සිත, ධ්‍යානගත සිතක් වීමට අවශ්‍ය නැහැ. පින්වත් ගිහි පින්වතුන්, පංච නීවරණ තුනී භාවයට පත්වූ සප්ත බොජ්ඣංග ධර්මයන් වැඩෙන තත්ත්වයයි ඔබ තුළ ඇති කොටගත යුත්තේ.zදැන් පින්වත් ඔබ නුවණින් දකින්න මේ සම්මා සමාධිමත් සිත ඇති කොට ගන්න. ඒ කියන්නේ උතුම් සෝවාන් ඵල අවබෝධය උදෙසා විදර්ශනා නුවණ මතු කොට ගන්න පින්වත් ඔබට භාවනාවට පෙරාතුව ජීවිතය තුළින් පුහුණු කොට ගැනීමට සුන්දර මාර්ගයක් තිබෙනව. තෙරුවන් කෙරෙහි ශ‍්‍රද්ධාව ඇති කොට ගන්න ඕනෙ, උතුම් ශ‍්‍රී සද්ධර්මයට අදාළව සිතන්න දක්ෂ වෙන්න ඕන. කේන්තිය, තරහව, නපුරු කම්, පළිගැනීම්, හිංසාවන් අඩු කර ගන්න ඕනෙ. ලෝභ, ද්වේෂ, මෝහ ධර්මයන් සියුම් කොට ගන්න ඕනෙ. ශීලයෙන් ශක්තිමත් වෙන්න ඕනෙ. අකුසල් බැහැර කරමින් කුසලය ශක්තිමත් කොට ගන්න ඕනෙ. ඉහත ධර්මතාවන් එකක්වත් ජීවිතයට පුහුණු කරන්නේ නැතිව සෝවාන් ඵල අවබෝධය උදෙසා භාවනා කරනවාය කියන කාරණය, ධර්මයට නම් එකඟ නැහැ.zදන් පූජා කිරීමෙන් පමණක් සෝවාන් ඵලය අවබෝධය ලබන්න බැහැ. සිල් සමාදන් වීමෙන් පමණක් මෛත‍්‍රී භාවනාවෙන් පමණක්, පින්කම් කිරීමෙන් පමණක්, ධර්ම දානය පූජා කිරීමෙන් පමණක්, උතුම් සෝවාන් ඵල අවබෝධය උදෙසා අත්‍යවශ්‍ය සම්මා සමාධිය ඇති කොට ගන්න බැහැ. උතුම් සම්මා දිට්ඨියේ අර්ථයන්ගෙන් පෝෂණය වූ මාර්ග අංග හයක ඵලයයි උතුම් සම්මා සමාධිය. ඉහත දුකෙන් මිදීමේ මාර්ගය ක‍්‍රමානුකූලව ජීවිතයට මතු කොට දෙන්නේ උතුම් ශ‍්‍රී සද්ධර්මය නුවණින් මෙනෙහි කිරීම තුළින් මයි.zලොව්තුරා බුදුරජාණන් වහන්සේ සම්මා දිට්ඨිය තුළින් කර්මය කර්මඵල විශ්වාසය මතු කොට දීලයි සම්මා සංකප්ප තුළින් කේන්තිය අඩු කරන්නෙ. කේන්තිය අඩු කළාට පසුවයි සම්මා වාචා තුළින් වචනය සංවර කරන්නේ, බලන්න මොන තරම් උපක‍්‍රමශීලී ධර්මයක්ද? කේන්තිය තිබෙන තාක්කල් වචනය සංවර කරගන්න බැහැ. සම්මා සංකප්ප ගැන දේශනා කරලයි, සම්මා වාචා ගැන දේශනා කරන්නෙ. සම්මා කම්මන්ත දක්වා, පංචශීලය පරිපූර්ණ භාවයට පත්කරලයි, සම්මා ආජීවෝ තුළින් ආජීව අට්ඨමක ශීලයේ පරිපූර්ණ භාවයට ඔබව ගෙනෙන්නෙ.zමේ උතුම් අර්ය අෂ්ටාංගික මාර්ගය, අදියරෙන් අදියර ඉන්ද්‍රිය සංවර භාවය තුළින් විවේකී මනසක් කරා ඔබව පුහුණු කරන සුන්දර ධර්මයක්. මේ උතුම් ධර්මය පින්වත් ඔබ, ජීවිතයට එකතු කරන්න නම් අනිවාර්යයෙන් ම ලොව්තුරා බුදුරජාණන් වහන්සේ දේශනා කළ මාර්ගය අවංකව පිළිගන්න කෙනෙක් වෙන්න ඕනෙ. පංචනීවරණ ඇති කොට දෙන හීන වීර්යයෙන්, මාන්නය, ආශ්වාදය, ක්ෂණික කෙටි මාර්ග සොයා ගෙන යන අධි වීර්යයන් ජීවිතයෙන් බැහැර කළ කෙනෙක් වෙන්න ඕනේ.zමේ උතුම් ආර්ය අෂ්ටාංගික මාර්ගයේ දී බුදුරජාණන් වහන්සේ ශීලයට ලබාදී ඇති වටිනාකම පිළිගන්න කෙනෙක් වෙන්න ඕනේ. උතුම් සිල්පද දුර්වල කොට ගෙන සෝවාන් ඵල අවබෝධය සොයන ගිහි පැවිදි පින්වතුන් සමාජයේ ගොඩක් සිටිනවා. උතුම් ශීලයේ අර්ථයෙන් තොරව සෝවාන් ඵල අවබෝධය යනු මිරිඟුවක් පමණක් මයි.zඋතුම් සෝවාන් ඵල අවබෝධය මේ ජීවිතයේදී බලාපොරොත්තු වන පින්වතුන්ලා, මෙය සටහන් තබන භික්ෂුව කියන දෙය අහන්නෙ නැතිව, දුක තුළ ජීවත් වෙන තවත් ගුරුවරයෙක් කියන දෙය අසන්නෙ නැතුව, බුදුරජාණන් වහන්සේ දේශනා කොට වදාළ ධර්මය අසන්න, ඊට අදාළව පුහුණු වෙන්න, මධ්‍යස්ථ වීර්යය, නිස්කලංකව, ධර්මයේ අර්ථයන් ඔබේ ජීවිතයට මෝදුකොට දේවි.zආර්ය අෂ්ටාංගික මාර්ගය, නිවැරදිව වැඩෙන කොට තෘෂ්ණාවයි අඩු වෙන්න ඕනෙ. උතුම් සම්මා සතිය තමා තුළින් ස්වයං පරීක්ෂණ කරනවා. ඇති වෙන දුර්වල තාවන් නිවැරදි කොට දෙන්න. අවිචාරයෙන් විචාරය මතු කොට දෙන්න. තමා තුළින් තමා දකිමිනුයි තමා මාර්ගය තුළ පෙරට යන්නෙ, උතුම් ශී‍්‍ර සද්ධර්මයේ ස්වක්ඛාත ගුණය, උතුම් සන්දිට්ඨික ගුණය සම්මා සතියෙන් පෝෂණය වූ සිතේ ගලේ කෙටූ අකුරක් වගේ නොසැලී තිබෙනවා. ඔහු තුළ වැඩෙන්නෙ ධර්ම මාර්ගය කෙරෙහි විශ්වාසය පමණක් මය.zසැකය ඔහු දන් දුන්න කෙනෙක්. නමුත් ඒ විශ්වාසය තවම අචල විශ්වාසයක් බවට පත්වෙලා නැහැ. ඔහු තවම ඊට අදාළ මාර්ගය තුළ පුහුණු වන්නෙක්. ඔහු කලබල කාරයෙක් නොවේ. ශීලයේ ශක්තිමත් භාවය, ඉන්ද්‍රිය සංවරය තුළ ජීවමානව බැස ගෙන තිබෙනවා. ඔහුට අවශ්‍ය ලෝකය වෙනස් කිරීමට නොවේ. ලෝකයේ ස්වභාවයෙන් ඔහු වෙනස් වීමටයි. ඔහු ලෝකයට විවෘත නොවූ නමුත් තමා, තමාට විවෘත වූ සාරවත් ජීවිතයක පෙරගමන් කරුවෙක් වෙනවා. සුන්දර සම්මා සතිය පින්වත් ඔබව මෙහෙයවනවා සම්මා සමාධියේ අසිරිමත් පංචනීවරණ තුනි වූ විවේකී සිතුවිලි වලට.zසම්මා සමාධියේ විවේකය, පින්වත් ඔබට සුන්දර ධර්මයේ අර්ථයන් මතු කොට දෙනවා. දැන් ඔබේ සිත පර්යේෂණාගාරයක්. මෙතෙක් ඔබේ සිත, විතර්ක, නිෂ්පාදනය කරන කර්මාන්ත ශාලාවක් බවට පත් වෙලයි තිබුණේ. කාමච්ඡන්ද, ව්‍යාපාද, ථීනමිද්ධ, විචිකිච්ඡා, ගොඩක් නිමි භාණ්ඩ වෙළෙඳපොළට අලෙවි කරපු වෙළෙන්දෙක් ඔබ. දැන් ඔබේ වෙළෙඳ භාණ්ඩ, නිෂ්පාදන තත්ත්වයෙන් ගොඩක් දුර්වලයි. පින්වත් ඔබ අලූ‍ත් නිෂ්පාදන ක්ෂේත‍්‍රයකට යොමු වෙච්ච පින්වතෙක්.zඔබේ නව නිෂ්පාදන ක්ෂේත‍්‍රය තමයි සප්ත බොජ්ඣංග ධර්මයන්. උතුම් සම්මා සමාධිය තුළ වැඩෙන සප්ත බොජ්ඣංග ධර්මයන්, සම්මා සම්බුද්ධ ශාසනයක, සැබෑම අර්ථය වන උතුම් විදර්ශනා නුවණ මතු කොට දීමට උපකාරක ධර්මයන් සකස් කොට දෙනවා. මේ උතුම් සප්ත බොජ්ඣංග ධර්මයන් වැඩෙන සම්මා සමාධිය, උතුම් සෝවාන් ඵල අවබෝධය දෙසට යන ගමනේ තවත් අදියරක් වෙනවා.zනැවතත් භික්ෂුව, පින්වත් ඔබට මතක් කොට දෙනවා. මාර්ග යේ පටන් ගැනීම තමා තමාට කල්‍යාණ මිත‍්‍රයෙක් වෙනවා. ඒ කියන්නෙ, තමා නිහතමානී කම ඇති කොට ගන්නවා. දෙවැනිව තමා කෘතවේදිත්වය, කළගුණ සැලකීමේ ගුණය ඇති කොට ගන්නවා. මීළඟට ඇති කොට ගන්නා වූ නිහතමානීකම, කෘතවේදී භාවය තුළ හිඳිමින්, කල්‍යාණ මිත‍්‍ර ආශ‍්‍රය, උතුම් සද්ධර්ම ශ‍්‍රවණය, ශ‍්‍රවණය කළා වූ සද්ධර්මය, ධර්මානුකූලව නුවණින් මෙනෙහි කරනවා.zඋතුම් ශී‍්‍ර සද්ධර්මය නුවණින් මෙනෙහි කිරීම තුළින්, පින්වත් ඔබ මීළඟට චතුරාර්ය සත්‍ය ධර්මයන්, තමා තුළින් දකිනවා. මීළඟට දුකින් මිදීමේ එකම මාර්ගය වන ආර්ය අෂ්ටාංගික මාර්ගය නිවැරදිව හඳුනා ගෙන මාර්ගයට ඇතුළු වීමේ නිවැරදි දොරටුව වන සම්මා දිට්ඨියේ දොරටුවෙන් ඇතුළු වී මාර්ගය නිවැරදිව වඩමින් ඉන්ද්‍රිය සංවරයෙන් යුත් පංච නීවරණ ධර්මයන් තුනී වූ, සප්ත බොජ්ඣංග ධර්මයන් වැඩෙන සම්මා සමාධිය ජීවිතයට එකතු කොට ගන්නවා.zමේ උතුම් සප්ත බොජ්ඣංග ධර්මයන් ගෙන් පෝෂණය වුණාවූ සම්මා සමාධිමත් සිතයි උතුම් සෝවාන් ඵල අවබෝධය උදෙසා අවශ්‍ය විදර්ශනා නුවණ ඇති කොට දීමේ තීරක ශක්තිය වෙන්නේ. ලෞකික ආර්ය අෂ්ටාංගික මාර්ගයේ අවසාන ඵලය වන උතුම් සම්මා සමාධිය උපයෝගි කොට ගෙන පින්වත් ඔබ දක්ෂ විය යුතුයි භව නිරෝධය දෙසට අදාළ ලෝකෝත්තර මාර්ගය මතු කොට ගැනීමට.zවිදර්ශනාව කියන්නෙ විනිවිද දැකීම, අපි යමක පොත්තයි දකින්නෙ. අභ්‍යන්තරය දකින්නෙ නැහැ. පොත්ත දකිද්දි, ආශ්වාදයට පත් වෙන සිත අභ්‍යන්තරයත් ආශ්වාදයේ මිහිරෙන් වසා දමනවා. සිතේ චංචල භාවය, ඉන්ද්‍රිය අසංවරය, සත්‍යය ඔබෙන් වසා දමනවා. නමුත් සම්මා සමාධිමත් සිත ශීලයේ ඉන්ද්‍රිය සංවරයේ ඵලයක්, ඇත්ත ඇති සැටියෙන් දකින්න විවේකී මනසක් තිබෙනවා.zඔහු ලොව්තුරා බුදුරජාණන් වහන්සේගේ උතුම් සතර සතිපට්ඨාන ධර්මයන්ට අදාළව රූපය ඇත්ත ඇති සැටියෙන් දකිනවා. ආධ්‍යාත්මික රූපයත්, බාහිර රූපයත්, දෙතිස් කුණපයත්, සතර මහා ධාතුවත්, අට්ඨික සඤ්ඤාවත්, අනිත්‍ය වූ ඉරියව් පවත්වන කයත්, මරණානුස්සතියක් වශයෙන් රූපයේ ඇත්ත රූපයේ යථා ස්වභාවය කෙළෙස් නොවැඩෙන ආකාරයෙන් රූපයේ ආශ්වාදයේ කෙටි භාවයත්, රූපයේ අදීනවයේ දීර්ඝ භාවයත් දකිමින් මෝහයෙන් බැහැරව රූපය දෙස බලමින් කායානුපස්සනාව තුළ සිහියෙන් ජීවත් වෙනවා.zඋතුම් සෝවාන් ඵල අවබෝධය දෙසට ගමන් කරන පින්වතා වේදනානුපස්සනාවට තම සමාධිමත් සිත යොමු කරනවා. තමා තුළ සකස් වෙන්නා වූ සැප වේදනා, දුක් වේදනා, උපේක්ෂා වේදනාවන්ගේ වෙනස් වීම, අනිත්‍ය ස්වභාවය දකිනවා වගේම බාහිර රූපයන් අත්විඳින සැප වේදනා, දුක් වේදනා, උපේක්ෂා වේදනාවන්ගේ අනිත්‍ය භාවය දකිමින් ජීවත් වෙනවා. වේදනානුපස්සනාවේදී පින්වත් ඔබ සප්ත බොජ්ඣංග ධර්මයන් තුළින් සප්ත බොජ්ඣංග ධර්මයන් මෝදුකොට ගන්නවා.zනමුත් වේදනානුපස්සනාව ඉදිරියේ සප්ත බොජ්ඣංග ධර්මයන්ගේ ආශ්වාදය නැවත නැවත ඔබ අනිත්‍ය වූ වේදනාවක් හැටියටම දකිනවා. මෙතැනදී අවබෝධ කරනවා කියන වචනය, භික්ෂුව පාවිච්චි කරන්නේ නැහැ. මොකද සෝවාන් ඵල අවබෝධය කරා ගමන් කරන පින්වතා අනිත්‍යය දැකීම තුළයි ස්ථානගත වෙන්නේ. අනිත්‍යය අවබෝධය කියන අර්ථය අදාළ වන්නේ උතුම් රහතන් වහන්සේටයි.zසෝවාන් ඵල අවබෝධය දෙසට ගමන් කරන පින්වතා සම්මා සමාධිමත් සිතෙන් නිරතුරුව ම විවේකීව චිත්තානුපස්සනාව මතු කොට දකිනවා. ඔහු කෙළෙස් සංසිඳෙන ආකාරයට විදර්ශනා නුවණ මතු වෙන ආකාරයෙන් සිත දෙස බලා සිටිනවා, ඔහු දකිනවා, සකස් වෙන සෑම හොඳ නරක, කුසල් අකුසල්, දුක සැප සිතුවිල්ලක්ම අනිත්‍ය භාවයට පත් වෙනවාය කියලා. ඔහු බාහිර රූපයන් තුළ සකස් වෙන්නා වූ සිතුවිලිවලද අනිත්‍ය භාවය නිරතුරුවම දකිමින් ජීවත් වෙනවා. ඔහු අකුසල් සිත් අනිත්‍ය වශයෙන් දකිමින් බැහැර කරමින්, කුසල් සිත් අනිත්‍ය වශයෙන් දකිමින්, ඒවා කි‍්‍රයාත්මක කරනවා.zසෝවාන් ඵල අවබෝධය දෙසට ගමන් කරන පින්වතා තම සම්මා සමාධිමත් සිතෙන්, ධම්මානුපස්සනාව මතු කොට දකිනවා. තමා තුළ මෝදු වුණා වූ නිහතමානී භාවය, කෘතවේදී භාවය, කල්‍යාණ මිත‍්‍ර ආශ‍්‍රය, උතුම් ශී‍්‍ර සද්ධර්මය නුවණින් මෙනෙහි කිරීම, ආර්ය අෂ්ටාංගික මාර්ගය, කායානුපස්සනාව, වේදනානුපස්සනාව, චිත්තානුපස්සනාව මේ සැම ධර්මතාවයන්ම අනිත්‍ය වූ ධර්මතාවයන් වශයෙන්ම දකිනවා.zතමා තුළ වැඩෙන සප්ත බොජ්ඣංග ධර්මයන් වේවා පංච නීවරණ ධර්මයන් වේවා අනිත්‍ය වූ ධර්මතාවයන් බව නුවණින් දකිමින් ජීවත් වෙනවා. තමා තුළ වැඩෙන්නා වූ අනිත්‍ය වූ ධර්මතාවයනුත් බාහිර රූපයන් තුළ ඇති වෙන්නා වූ අනිත්‍ය වූ ධර්මතාවයනුත් ඔහු ධම්මානුපස්සනාවෙන් දකිනවා.zලොව්තුරා බුදුරජාණන් වහන්සේ උතුම් සෝවාන් ඵල අවබෝධය උදෙසා මතු කොට පෙන්වූ මාර්ගයයි, භික්ෂුව ඉහතින් සටහන් තැබුවේ. භික්ෂුව ඉහතින් සටහන් තැබූ කායානුපස්සනාව, වේදනානුපස්සනාව, චිත්තානුපස්සනාව, ධම්මානුපස්සනාව සැම විටම පින්වත් ඔබ ආර්ය අෂ්ටාංගික මාර්ගයේ පෝෂණය කොට ගත යුතුයි. උතුම් සම්මා දිට්ඨියේ අර්ථයන්ගෙන් පෝෂණය කොට ගත යුතුයි. රැුකියාව, ව්‍යාපාරය කරමින් පින්වත් ඔබට සතර සතිපට්ඨාන ධර්මයන් ජීවිතයට එකතු කොට ගත හැකියි. ගිහි පින්වතුන්ලාට උතුම් සෝවාන් ඵල අවබෝධය ලබන්න රස්සාවෙන් ඉවත් වෙන්න, ව්‍යාපාර වසා දමන්න, විවාහ නොවෙන්න අවශ්‍ය නැහැ.zඋතුම් සෝවාන් ඵල අවබෝධය කියන්නෙ විදර්ශනාත්මකව අනිත්‍ය දැක්මෙන් පෝෂණය වූ ආර්ය අෂ්ටාංගික මාර්ගයේ අංගයන් ගෙන් විදර්ශනාත්මකව පෝෂණය වන උතුම් ගිහි මනුෂ්‍ය ජීවිතයක්. උතුම් රට, ජාතිය, ආගමට යුතුකම් ඉටු කරන අම්මා, තාත්තාට, බිරිඳ, දරුවන්ට, ඤාතීන්ට යුතුකම් ඉටු කරන දුක, සැප ඉදිරියේ උපේක්ෂාව මතු කොට ගැනීමට දක්ෂභාවය ඇති කොට ගන්නා වූ ජීවිතයක්.zනිවැරදිව සෝවාන් ඵල අවබෝධය දෙසට ගමන් කරන්නා දක්ෂයි මඟුල් ගෙදරකදීත්, මළ ගෙදරකදීත්, සතර සතිපට්ඨාන ධර්මයන් ජීවිතයට එකතු කොට ගන්න. මේ ශක්තිය පින්වත් ඔබට ලබා දෙන්නේ උතුම් ශී‍්‍ර සද්ධර්මය නුවණින් මෙනෙහි කිරීමට ඇති දක්ෂතාවත්, ඒ නිසාම නිවැරදිව ආර්ය අෂ්ටාංගික මාර්ගය පුහුණු වීමත්ය.zලෝකය වටේ, රට වටේ, ධර්මය සොය සොයා ඇවිදින්නෙ නැතිව සැබෑ කල්‍යාණ මිත‍්‍ර ආශ‍්‍රය තුළින් තමා තුළින් චතුරාර්ය ධර්මයන් මතු කොට ගෙන තමා තුළින් තෘෂ්ණාව නිරෝධය කරන මාර්ගය වන ආර්ය අෂ්ටාංගික මාර්ගය නිවැරදිව පුහුණු වන්න. ඒවා නිවැරදි පුහුණුව තුළින් ඔබ ලබන සම්මා සමාධිමත් සිත තුළින් විවේකීව බුද්ධ වන්දනාවේදී සිල් සමාදන් වීමේදී නිවසේදී නිදි පැදුරේදී, කාර්යාලයේදී, ව්‍යාපාරික ස්ථානයේදී, වැසිකිළි කැසිකිළි කරන අවස්ථාවන්හිදී පවා ඔබ උතුම් සතර සතිපට්ඨාන ධර්මයන්ම ජීවිතයට එකතුකොට ගන්න.zපින්වත් ඔබ කෙරෙහි අනුකම්පාවෙන් ලොව්තුරා බුදුරජාණන් වහන්සේට ඇති ණයකාරිත්වය නුවණින් දකිමින් සෑම නිමේෂයකදීම තමා තුළ කි‍්‍රයාත්මක වන සතර සතිපට්ඨාන ධර්මයන් කෙළෙස් තුනී වන සේ දැකීමත් අනිත්‍ය, දුක්ඛ, අනාත්ම අර්ථයන් ප්‍රකට වෙන ආකාරයෙන් දකිමින් ජීවත් වීම, සෝවාන් ඵල අවබෝධය උදෙසා ඇති සුන්දරම භාවනා ධර්මයකි.z(මීට පෙර ආර්ය අෂ්ටාංගික මාර්ගය ගැනත්, සතර සතිපට්ඨාන ධර්මයන් ගැනත්, දීර්ඝව කරුණු දක්වා ඇති නිසා ඉහත ලිපියේ තේරුම්ගත හැකි ආකාරයට කෙටියෙන් කරුණු සඳහන් කළ බව කාරුණිකව දැනුම් දෙමි.*</Content>
    <Content name="book13chapter22" translatable="false">කෑලි කපන අවිද්‍යා ඝන අඳුරේ අතරමං වුණ මනුෂ්‍යයෝ, කළාමැදිරි එළියටත් පසළොස්වක සඳ යැයි රැුවටෙද්දී, ප්‍රඥාවේ ආලෝකයෙන්, ලෝකය දකින මනුෂ්‍යයෝ, පසළොස්වක සඳට පසළොස්වක සඳ යැයි නොකියා කුමක් නම් කියන්නද?zපාට පාට, වෛවර්ණ මෝස්තර සිහින ලෝක වල අතරමං වුණ මනුෂ්‍යයෝ සුන්දර හිරු බැස යන මුහුදු වෙරළේ පිනුම් ගසද්දී, ප්‍රඥාවේ ආලෝකය මෝදු කොට ගත්, නුවණැති මනුෂ්‍යයෝ, සයුරෙන් එතෙර වීමට ඔරු පාරු හැදීම හැර අන් කුමක් කරන්නද?zඅපි හැමෝටම ඇස, කන, නාසය, දිව, ශරීරය, මනස යන ඉන්ද්‍රියයන් සමාන්තරව පිහිටා තිබුණත්, අපි මේ ඉන්ද්‍රියයන් ගෙන් ලෝකය ග‍්‍රහණය කොට ගන්නේ විවිධත්වයෙනි.zවරක් ලොව්තුරා බුදුරජාණන් වහන්සේ වැඩ සිටි ආරාමයේ, තැන් තැන්වල කණ්ඩායම් වශයෙන් වෙන් වෙන්ව, සාකච්ඡා කරන ස්වාමින් වහන්සේලා පෙන්වා බුදුරජාණන් වහන්සේ දේශනා කරනවා, අර බලන්න, ප්‍රඥාවට, විදර්ශනාවට පි‍්‍රය කරන ස්වාමින් වහන්සේලා සාරිපුත්ත මහරහතන් වහන්සේට එකතුවී සිටිනවා; ඍධිමත් භාවයට කැමැති ස්වාමින් වහන්සේලා මුගලන් මහෝත්තමයන්ට එකතුවී සිටිනවා; විනය හැදෑරීමට පි‍්‍රය කරන ස්වාමින් වහන්සේලා උපාලි මහෝත්තමයන්ට එකතු වී සිටිනවා; ඒ වගේමයි අකීකරුභාවයට කැමැති, අසත්පුරුෂ භික්ෂූන් දේවදත්ත හාමුදුරුවන්ට එකතුවී සිටිනවා කියලා.zබුදුරජාණන් වහන්සේ දේශනා කරනවා, සත්ත්වයා ධාතු ධාතු වශයෙන් බැඳී යනවා කියලා. පටිච්ච සමුප්පන්න අතීත සාංසාරික පුරුදු පුහුණු නිසාම, ‘සංස්කාර පච්චයා විඤ්ඤාණං’ කියන ධර්මතාවට අදාළව, ධාතු ධාතු වශයෙන් සත්ත්වයා බැඳී යනවාය කියන ධර්මතාවට අදාළ සමාජය දෙස බැලීමේදී සමාජයේ ජීවත් වන සෑම මනුෂ්‍යයෙක් ම එකම ගොඩකට දමා එකම මිම්මකින්, එකම ගුණයකින්, එකම හැසිරීම් රටාවකින්, එකම මනුෂ්‍යත්වයකින් මනින්න හෝ දකින්න අපිට බැහැ.zවර්තමානයේ ජනතාව අතර ප්‍රචලිතව ඇති මුහුණු පොත් දෙස බලන්න, සමහරක් පින්වතුන් යොමු වී සිටින්නේ ධර්ම වැඩසටහන් වලට. තවත් සමහරු සංගීත වැඩ සටහන් වලට, තවත් සමහරු චිත‍්‍රපට වලට, අධ්‍යාපනයට, ලිංගිකත්වයට, කී‍්‍රඩාවලට, ඕපා¥ප කතාවලට, ප්‍රවෘත්තිවලට එකිනෙකාට වෙනස් විවිධත්වයකින් යුතු බැඳීයාම්, පි‍්‍රයතාවන් මනුෂ්‍යයාට තිබෙනවා. මේ පුරුදු දෙමාපියන්ගෙන් ලැබුණු දේවල් නොවේ.zසාංසාරිකව පටිච්ච සමුප්පන්නව ගලා ගෙන එන, මේ ධාතු විවිධත්වය නිසාමයි, බුදුරජාණන් වහන්සේ යහපත් පුරුදු ධර්මානුකූලව වර්ධනය කොටගැනීම උදෙසාත්, අයහපත් පුරුදු දුරුකර ගැනීම උදෙසා කල්‍යාණ මිත‍්‍ර ආශ‍්‍රය ඔස්සේ, උතුම් ආර්ය අෂ්ටාංගික මාර්ගය පනවන්නේ. ලොව්තුරා බුදුරජාණන් වහන්සේ, තමා තුළින් දුක නැතිකොට ගැනීමේ මාර්ගය පැනවුවත්, බහුතරයක් බෞද්ධ පින්වතුන් කැමැති තමා තුළින් තමා දකින්න නොවේ, තමා තුළින් අනුන්ව දකින්නයි. තමා තුළින් තමාගේ හරි වැරැුදි දැකීමට නොවේ. තමා තුළින් අනුන්ගේ හරි වැරැුදි දැකීමටයි. මනුෂ්‍යයා තුළින් ඕපා¥ප දෙඞීම සහ ඕපා¥ප ඇසීම සමාජගත වෙන්නේ ඉහත වාතාවරණය තුළයි.zභික්ෂුවට යොමුකොට තිබූ ප්‍රශ්නය වූයේ, වර්තමාන සමාජයේ ඕපා¥ප දෙඞීම සහ ඇසීමට ඇති පි‍්‍රයතාවයට ධර්මානුකූල හේතුව පහදා දෙන්න කියලයි.zලොව්තුරා බුදුරජාණන් වහන්සේ දේශනා කරනවා, උතුම් සෝවාන් ඵලයට පත්නොවූ සෑම පින්වතෙක් ම, පින්වතියක් ම, කිනම් හෝ මානසික ව්‍යාධියකින් පෙළෙනවා කියලා. මෙම මානසික ව්‍යාධිය මානසික වෛද්‍ය මහත්මයෙක් මුණගැසී ප්‍රතිකාර ගත යුතු මානසික ව්‍යාධියක් නොවේ, මෙම මානසික ව්‍යාධිය තෘෂ්ණාවේ තීව‍්‍ර භාවය විසින් සකස් කොට දෙන සක්කායදිට්ටියේ මානසික ව්‍යාධියයි. මෙම මානසික ව්‍යාධියේ ප්‍රධානම රෝග ලක්ෂණ දෙකක් තිබෙනවා. එම රෝග ලක්ෂණ දෙක තමයි අධිමානය සහ හීනමානය. මෙම රෝග ලක්ෂණ දෙකටම මූල බීජය වන්නේ, පංචඋපාදානස්කන්ධය කෙරෙහි ඇතිකොටගත් තෘෂ්ණාවමයි.zබුදුරජාණන් වහන්සේ සංඝයා වන අපට වගේ ම, ගිහි පින්වතුන්ට ද දේශනා කරන්නේ, සෑම මොහොතක ම තමාට වඩා නුවණැති, දැනුමැති, ගුණයෙන්, වැඩිහිටි කෙනෙක් සමග ඇසුරු කරන්න කියලා. තමන්ට වඩා ගුණයෙන් වැඩිහිටි කෙනෙක් සොයා ගැනීමට නොහැකි නම්, තමා හා සම ගුණයන්ගෙන් යුත් පින්වතෙක්, ඇසුරු කරන්න කියලා. තමා හා සම ගුණයෙන් යුත් පින්වතෙක්, පින්වත් ඔබට ඇසුරු කිරීමට නැති නම්, බුදුරජාණන් වහන්සේ දේශනා කරනවා තනිවම, ජීවත් වෙන්නය කියලා.zමෙය සටහන් තබන භික්ෂුවට නම් සිතෙන්නේ, වර්තමාන සමාජයේ ධාතු විවිධත්වයේ ඇති විකෘතීන් නිසාම, තනිවම ජීවත්වන එක, හුඟාක් ම ආරක්ෂාකාරිය කියල. මෙතැනදී ආරක්ෂාකාරී යැයි සඳහන් කළේ, ආර්ය අෂ්ටාංගික මාර්ගය නිවැරැුදිව ජීවිතයට එකතු කර ගැනීමේ ආරක්ෂාවයි. පින්වත් ඔබ සමාජයට චෝදනා නොකර, සමාජගතවී ඇති ව්‍යසනයන්ගේ, ධර්මානුකූල රුව ගුණ දැකලා ආර්ය මාර්ගය නිවැරැුදිව පුහුණු කරමින්, තනිවම ජීවත්වීමට උත්සාහ කරන පින්වතෙක් නම්, එයත් ධාතු විවිධත්වයේ තවත් එක ගුණාත්මක, අර්ථයක්ම වෙනවා.zබුදුරජාණන් වහන්සේ, තෘෂ්ණාවෙන් මනුෂ්‍ය සමාජය, කරවටක් ගිලී යනවා දැකලාමයි ඒ හේතුවෙන් සකස්වන, විකෘති ධාතු විවිධත්වයන් දැකලාමයි, කණ්ඩායමෙන් හුදකලාව ජීවත්වීමට කැමැති, උපසම්පදා භික්ෂූන් වහන්සේටත්, තනිවම පොහොය කරන්නට, තනිවම වස් ශීලය අධිෂ්ඨානය කරන්නට, තනිවම වස් පවාරණය කිරීමට, අවශ්‍ය විනය කාරණා, මීට වසර දෙදහස් හයසියයකට පෙරාතුව පනවන්න ඇත්තේ.zමෙම ලිපිය සටහන් තබන අද දෙදහස් දහඅටේ අගෝස්තු මාසයේ, විසිහය වැනි ඉරිදා දිනය, වස්සාන ඍතුවේ, පණ්ණරසි පොහොය දිනය අද භික්ෂුව තනිවම අධිෂ්ඨාන පොහොය කිරීම සිදුකළා ඒකවිහාරව තම භික්ෂු ජීවිතය ගතකිරීමට කැමති උපසම්පදා භික්ෂූන් වහන්සේට, බුදුරජාණන් වහන්සේ ලබාදුන් සුන්දර නිදහස්, විනය කාරණයක අර්ථය, භික්ෂුව අද දිනයේ ලැබුවා. නමුත් මේ නිදහස ලැබෙන්නේ, උපසම්පදාවෙන් වස් පහක් ඉක්ම ගිය උපසම්පදා භික්ෂුවකට පමණක්ය කියන කාරණය, විනයානුකූලව මතක් කරනවා.zඒ වගේ මයි ශීලයේ දුර්වල භාවයන් ඇති කොට ගන්නා, උපසම්පදා ස්වාමින් වහන්සේ තනිව අධිෂ්ඨාන පොහොය සිදුකිරීම ද, අනතුරු දායක වෙනවා. උපාධ්‍යායන් වහන්සේගේ අවවාද මතයි, එවැනි ස්වාමින් වහන්සේ කටයුතු කළ යුත්තේ.zවස් තුන් මාසයෙන් හරියට ම මාසයක් ගෙවී ගියා, වස් තුන් මාසයේදී, උපසම්පදා ස්වාමින් වහන්සේ ලබන විවේකී මනෝභාවය, හරිම නිස්කලංකයි. උදෑසන පිණ්ඩපාත මඩුවේදී දානය පූජා කරන්න පැමිණෙන පින්වතුන්ගේ, උද්‍යෝගය, සහභාගිත්වය, බොහෝම ගෞරවනීයයි. මේ සියල්ල එකතුවුණ තැන, මේ උතුම් සම්මා සම්බුද්ධ ශාසනය තවමත්, බොහොම ප්‍රනීතයි.zසම්මුති ලෝකයෙන් ඈත්වෙලා සම්මුති ලෝකය කෙරෙහි තෘෂ්ණාවෙන් බැහැර වෙලා, තමාගේ ආධ්‍යාත්මික රූපය ඇසුරෙන් සකස්වන, පංච උපාදානස්කන්ධ ලෝකය දෙස සිහි නුවණුන් දකිමින් සිටියදී සිත තුළ වැඩෙන විදර්ශනාමය ධම්මවිචය බොජ්ඣංග ධර්ම හරිම ප්‍රණීත ධර්මතාවක්. උදේ වරුවේ පිණ්ඩපාතය වැළඳුවාට පස්සේ, හෙට උදෑසන දක්වා අපව ජීවත් කරවන්නේ එම විදර්ශනාමය ධම්මවිජය බොජ්ඣංග යේ ප්‍රණීතභාවයයි. ඒ උතුම් විදර්ශනාමය ධම්මවිජය බොජ්ඣංග යේ ප්‍රණීත භාවය, වීර්යයෙන්, ප්‍රීතියෙන්, ඵස්සද්ධියෙන්, උපේක්ෂාවෙන් තව තවත් රසවත් කරනවා. හෙටක් ගැන සිතෙන්නෙ නැහැ.zවර්තමානය ධර්මයේ උපේක්ෂාවෙන් පිරිලයි තිබෙන්නේ. සංස්කාරයට ම අදාළවයි ලෝකය පෙනෙන්නේ. සැබෑම සම්මා සම්බුද්ධ ශාසනයේ අර්ථය, මොනතරම් නම්, අවිවේකී ද ඝෝෂාව, වගකීම්, කාර්ය බහුලත්වය, තනතුරු, වරප්‍රසාද, උත්සව, පින්කම්, මේ සියල්ලක්ම වර්තමානයේ සම්මා සම්බුද්ධ ශාසනයේ ම කොටසක් වුණත්, මේ මොහොතේ කටුමැටි ගැසූ මේ කුටියේ වැඩසිටිමින් භික්ෂුව ලබන තෘෂ්ණාවේ නිදහස, සම්මුති ලෝකයේ දැක්මත් සමග කෙසේ නම් ගලපන්නද?zභික්ෂුව පින්වත් ඔබට ඉහත අර්ථයන් සටහන් තබන්නේ පින්වත් ඔබ ඉන්නේ කොතැනද මම ඉන්නේ කොතැනද කියලා පෙන්වන්න නොවේ. තෙරුවන් කෙරෙහි ශ‍්‍රද්ධාවෙන් උතුම් පැවිදි භාවයට පත ්වෙලා ශාසනික වගකීම් අතර සිරවී සිටින, උතුම් පැවිදි ජීවිත වලට මෙවැනි ශාසනික අර්ථයකුත් තිබෙනවාය කියන කාරණය කරුණාවෙන් සිහි ගැන්වීම උදෙසා මයි.zදැන් වේලාව, සවස හතර හමාරට විතර ඇති, මිදුල ඇමදලා කුටිය අතුපතු ගාලා ලන්තෑරුම සුද්ද කරලා වතුර කේතලයට ගින්දර දමලා අඩි තුනක් පමණ ගැඹුරැුති ගල් ළිඳෙන් පැන් පහසු වෙලා පින්වත් ඔබට මේ සටහන ලියන්නේ. ලා අඳුර පැතිරීගෙන එන, පරිසරය හරිම නිහඬයි. නිහඬ පරිසරය තුළ ස්වභාවයෙන් ම ගුප්ත භාවයක් තිබෙනවා. පරිසරය ගුප්ත භාවයෙන් යුක්ත වුණත්, අප තුළ වැඩෙන්නා වූ සප්ත බොජ්ඣංග ධර්මයන් නිසා කැලයේ නිහඬ ගුප්ත භාවයත්, ආලෝකවත් නිහඬ භාවයක් බවට පත් කොට දෙනවා.zපංච නීවරණ යටපත් වූ සිතක් තුළ ගුප්ත භාවයක් කෙසේ තිබෙන්නද? සතර මහා ධාතුවේ අනිත්‍ය භාවය පිළිබඳ සුන්දර කමටහන් ගොන්නක අත්දැකීම් පමණක් මයි ඉතිරි වෙන්නේ. පරිසරයේ නිහඬ භාවයට, සිතේ නිහඬ භාවයත්, එකතු වන තැන, ගලා ගෙන එන සිතුවිලි පින්වත් පාඨක ඔබේ සිතත්, මොහොතක් හෝ සැනසිල්ලට පත් කරන සිතුවිලිමයි. සමාජයේ පවතින සම්මතයන්ට, නිහඬව, කීකරු භාවයෙන් යුතුව අභියෝග කොට, අසම්මතය කුණු කූඩයට දැමූ, භික්ෂුවගේ රැුඩිකල් භික්ෂු ජීවිතයට, තව කොපමණ ආයුෂ තිබේද කියන ප්‍රශ්නය ඉදිරියේ, භික්ෂුව තබන්නේ ප්‍රශ්නාර්ථයක් පමණක්මයි.zමංමුළා වූ ලෝකයාට, පාර කියන්නට යනකොට, හදිස්සියකදී දුවන්න, පාරකුත් සූදානම් කොට ගත යුතුය, තෘෂ්ණාවේ කරවටක් ගිලූ‍ණු සමාජයකයි, අපි අද ජීවත් වෙන්නේ. සියල්ලේම තීරකයා සංස්කාර ම වෙන ලෝකයක, අතීත පටිච්චසමුප්පන්න සංස්කාරයන්ට, අත හැර දැමූ භික්ෂු ජීවිතයක අනාගත බලාපොරොත්තු නැති වර්තමානයක්, පමණක් භික්ෂුව තුළ ඉතිරිවී තිබෙනවා. ඒ බලාපොරොත්තු වලින් හිස්වූ වර්තමානය තුළ සිටිමින්, භික්ෂුව පින්වත් ඔබට දිගු කරන්නේ, සම්මා සම්බුද්ධ ශාසනයේ අතු, කොළ, ද`ඵ, රිකිලි, නොවේ මේ ඔබට කරුණාවෙන් දිගුකරන්නේ සද්ධර්මයේ සැබෑම අරටුවයි.zභික්ෂුවට අවශ්‍ය පින්වත් ඔබව, ආශ්වාදයෙන් මත්කොට තැබීම නොවේ. ප්‍රඥාවෙන් ඔබව අවදි කිරීමයි. මේ යන ගමනේදී පින්වත් ඔබට පුළුවන් සත්පුරුෂ භාවයෙන් හෝ අසත්පුරුෂ භාවයෙන් භික්ෂුව තල්ලූ‍කොට දමන්නට. එහෙත් භික්ෂුව වර්තමානය තුළ නැවතිලා මයි සිටින්නේ.zකල්ප ගණනාවක් පටිච්ච සමුප්පන්නව අනුන් නිසා සංසාරයේ භවයෙන් භවය දුවන ජීවිත අපි මේ ජීවිතයේදී අම්මාගේ උණුසුම කෙරෙහි මවු කිරි කෙරෙහි සෙල්ලම්බඩු වලින් ආරම්භ කළ තෘෂ්ණාවේ දිවිල්ල, තුළින් ලැබූ ජය, පරාජයත්, සැප දුක් වේදනාවන් සියල්ලක්ම අනිත්‍ය වී ගියා නම් තවත් දුවලා තේරුමක් නැහැ. පින්වත් ඔබ මේ දුවන්නේ කුමක් දිනන්නද, කුමක් ලබන්නද, මේ වස්සානයේ නිහඬ පරිසරය, පින්වත් ඔබට ආරාධනා කරනවා, මේ ගැන සිතන්නය කියලා.zවස් කාලය වේගයෙන් ගෙවී යනවා, ඒ කියන්නේ අපේ ආයුෂත්, වේගයෙන් ගෙවී යනවා සංස්කාරයන් ගේ කුරිරු ස්වභාවය, සංස්කාරයන් ගේ අනිත්‍ය ස්වභාවය, සංස්කාරයන් ගේ බියකරු ස්වභාවය, ධර්මානුකූලව ජීවිතයට එකතු කොට නොගත් ගෞරවණීය පින්වතුන්, භික්ෂුවට කියනවා කල්පයක් ආයුෂ වැඩ සිටින්නය කියලා. සද්භාවයෙන් කරන ඒ ප්‍රාර්ථනය, තුළ මෝහයේ ආශ්වාදය සැ`ගවිලා තිබෙනවා. ලොව්තුරා බුදුරජාණන් වහන්සේ නමක් කිසිම මනුෂ්‍යයෙකුට, දෙවියෙකුට, මාරයෙකුට ජීවිතක්ෂයට පත් කරන්න බැහැ. එය දස පාරමී ධර්මයන්ගේ ශක්තියෙන් ලැබූ බුදුරජාණන් වහන්සේට පමණක් සතු බලයක්. එවැනි උත්තමයකුට පමණයි කල්පයක් ආයුෂ වැඩි සිටීවා කියන අර්ථය අර්ථවත් වෙන්නේ.zමෙලොවට බිහිවුණ දිනයේ පටන්ම, සංස්කාරයන් ගේ අනිත්‍ය, දුක්ඛ, අනාත්ම භාවය අත් දැකීමෙන් ම හඳුනන භික්ෂුව, අසත්පුරුෂ පින්වතුන්ගේ මතු පිටින් පෙනෙන, සුදු පැහැය, යට සැ`ගවුණු ක`ඵ පැහැය, අත්දැකීම් තුළින් ම හොඳින් හඳුනනවා. මේ විෂමතාවන් කාගේ වත් වැරදි නොවේ, පටිච්ච සමුප්පන්නව භික්ෂුව විසින් ම සිදු කොට ගත්තා වූ අතීත අකුසල් සංස්කාරයන් ගේ ප්‍රතිබිම්බයයි. ලෝකය විෂම වුවද, පින්වත් ඔබ ලෝකය සතුටින් පිළිගන්න. ඔබ ඔය ලබන්නේ ඔබ ම වැපිරූ ගොයමේ අස්වැන්නයි.zසමාජයේ පුරුද්දක් බවට පත්වීගෙන යන ඕපා¥ප කතා කිරීම ගැන සටහන් තබන්න ගිහිල්ල, සංස්කාරයන්ගේ රුදුරු භාවය ගැනයි අවසානයේ සටහන් වූයේ. පින්වත් ඔබ ඒ ගැන සිතන්න එපා. ඕපා¥ප කතාකරනවා කියන්නේත් සංස්කාර රැුස් කොට ගැනීමක් ම වෙනවා. ඒ කියන්නේ ඕපා¥පත්, සංස්කාරත්, හේතුඵල ධර්මයක් ම වෙනවා.zලොව්තුරා බුදුරජාණන් වහන්සේ වචී සංස්කාර වශයෙන් දේශනා කොට තිබෙන්නේ විතක්ක, විචාර කියන අර්ථයන් දෙකයි. වචී සංස්කාර කියලා කියන්නේ වචනයක් ප්‍රකාශ කිරීමට පෙරාතුව ඵස්සය තෘෂ්ණාවෙන් තෙත් කිරීමේ මූල බීජමය අවස්ථාවයි. ඵස්සය හේතුවෙන් ඇති කොට ගන්නා වූ විතර්කය, තමන්ගේ තෘෂ්ණාවට අදාළව පෝෂණය කිරීම විචාරය වෙනවා.zමේ විතක්ක, විචාර දෙක තාවකාලිකව නිරෝධය වෙන සුන්දර අවස්ථාවක් ධර්මයේ සඳහන් වෙනවා. එම සුන්දර අවස්ථාව තමයි, සමාධි භාවනාවේ දී ඒ කියන්නේ ආනාපානසති භාවනාවේ දී, සකස් කොට ගන්නා වූ විතර්ක විචාරයන් ගෙන් තොර පී‍්‍රතිය සහිත දෙවැනි ධ්‍යාන ඵලය, සහ මින් ඉදිරියට ඇති ධ්‍යාන ඵලයන්. පළමුවැනි ධ්‍යාන ඵලයේ දීත් උදරය තුළ අරමුණු වෙන සියුම් සුළං රැුල්ල සංසිඳී නොමැති හෙයින් පළමුවැනි ධ්‍යාන ඵලයේදී ද එම යෝගාවචර පින්වතා, විතර්ක විචාර පී‍්‍රතිය සහිතවයි පළමුවැනි ධ්‍යාන ඵලය තුළ ජීවත් වෙන්නේ.zඒ කියන්නේ ආනාපානසති භාවනාවේදී පළමුවැනි ධ්‍යානය තුළත්, විතර්ක, විචාර සහිතවයි එම පින්වතා සිටින්නේ. පළමුවැනි ධ්‍යාන ඵලයේදීත් විතර්ක, විචාර සහිත නම්, කාමච්ඡන්දයන් තුළ ජීවත් වන පින්වතුන් ගේ සිතීම සහ කතා කිරීම, නතර කිරීම කරන්න පුළුවන් දෙයක් නොවේ. ඒ නිසා මයි, බුදුරජාණන් වහන්සේ, වචනය සංවර කර ගැනීමට අදාළව, තීරණාත්මක මාර්ග අංගයක් වන සම්මා වාචාවත්, ආර්ය අෂ්ටාංගික මාර්ගයේ, තුන්වැනි අංගය හැටියට පනවන්නේ. සම්මා වාචා කියලා කියන්නේ මුසාවාදා, පිසුනාවාචා, පරුෂාවාචා, සම්ඵප්ප්‍රලාපයන් ගෙන් වැළකී ජීවත් වීම සමාජ ගතවී ඇති ඕපා¥ප කතා කිරීම සහ ඕපා¥ප ඇසීම කියන කාරණය තුළ ඉහත සම්මා වාචාවන්ට අයත් අර්ථයන් හතර ම ඔබ අතින් සම්පූර්ණයෙන් ම දුර්වල වෙන්න පුළුවන්.zපින්වත් ඔබ තවමත් උතුම් සෝවාන් ඵල අවබෝධයට පත් නොවූ නිසාම ඇතිවන ඖෂධ නොමැති මානසික ව්‍යාධිය හේතුවෙන් සකස් වන අධිමානය සහ හීනමානය නිසා කතා කරන සෑම ඕපා¥ප කතාවක් හේතුවෙන් ම සම්මා වාචාවන් දුර්වල වෙනවා. සම්මා වාචාවන් දුර්වල වෙන්නේ සම්මා සංකප්ප දුර්වල නිසයි. ඕපා¥ප සොයන ඕපා¥ප කතා කරන ඕනෑම පින්වතකුට, ක්ෂණිකව කේන්ති යනවා, විවේචනය, පළිගැනීම, නපුරුකම, ජීවිතය තුළ තිබෙනවා. අනුනට හිංසාකාර වෙනවා.zඒ කියන්නේ සම්මා සංකප්ප දුර්වලයි, මේවා ධර්මයේ සුන්දර හේතුඵල ධර්මයන්. සම්මා සංකප්ප දුර්වල වෙන්නේ ඇයි, එකම ධර්මානුකූල හේතුව සම්මා දිට්ඨිය දුර්වලයි. තවම බුදුරජාණන් වහන්සේ ගේ වචනයට කීකරු නැහැ, ආර්ය අෂ්ටාංගික මාර්ග යට ගරු කරන්නේ නැහැ කර්ම කර්මඵල විශ්වාසය, තවම ඇතිවී නැහැ. මිච්ඡා වාචාවන්ගේ, ආදීනවය දකින්න දැනුමක් නැහැ.zදුරකථනය කනේ තියා ගෙන, දුරකථන බිල් ගෙවමින් සල්ලි දීලා ආර්ය අෂ්ටාංගික මාර්ගයෙන් බැහැරට යනවා. පි‍්‍රය සාදයේදී, අවන්හලේදී, මඟුල් ගෙදරදී, මරණ ගෙදරදී, කාර්යාලයේදී, නිවසේදී, රස කරමින් ඕපා¥ප කතා කිරීමෙන්, ඕපා¥ප ඇසීමෙන් සමස්ත ආර්ය අෂ්ටාංගික මාර්ගය ම අපෙන් ඈත් කොට ගන්නවා.zපින්වත් ඔබ ඕපා¥ප නමැති මිච්ඡා වාචාවන්ගේ ආශ්වාදයට යට වීමට පෙරාතුව මේවායේ ආදීනවය නුවණින් දකින්න, පින්වත් ඔබේ විනෝදාංශය බවට, පින්වත් ඔබේ විවේකයේ ආශ්වාදය හැටියට, පින්වත් ඔබේ පුරුද්දක් බවට, පින්වත් ඔබේ රාජකාරියක් බවට, ඕපා¥ප කතාකිරීම සහ ඇසීමට ඔබ යොමු වුණොත් ඔබේ විනෝදාංශය බවට පත්වෙන්නේ මිච්ඡා වාචාවන් තුළින් අකුසල් රැුස්කොට ගැනීමයි. ආර්ය අෂ්ටාංගික මාර්ගයෙන් බැහැර වීමයි.zඒ නිසා මයි, ලොව්තුරා බුදුරජාණන් වහන්සේ පින්වත් ඔබට දේශනා කරන්නේ ”කතා කරනවා නම් ශ‍්‍රද්ධාව, ශීලය, දානය, මෛති‍්‍රය ආදී ධර්මයක්ම කතාකරන්න. එසේ නොමැති නම් නිහඬව සිටින්න” කියලා. ධර්මයේ සඳහන් වෙනවා සුන්දර නිහඬ භාවයක්.</Content>
    <Content name="book13chapter23" translatable="false">මේ ලිපියට අදාළ සටහන කියවීමේදී පිංවතුන්ලාට සිතිවිල්ලක්‌ සකස්‌වෙන්න පුළුවන්, සිංහල බෞද්ධයෙක්‌ වීම හරිම අනතුරක්‌ නේද කියලා. මෙය සටහන් තබන භික්‍ෂුව ගෞරවයෙන්ම පිංවත් ඔබට කියනවා ඔබ බෞද්ධයෙක්‌ වීම මේ ලෝකධාතුවේ ශ්‍රේෂ්ඨතම සිදුවීම කියලා. සිංහල බෞද්ධ පිංවත් ඔබ පමණක්‌මයි කළ්‍යාණ මිත්‍ර ආශ්‍රය, සද්ධර්ම ශ්‍රවණය, නුවණින් මෙනෙහි කිරීම කියන අර්ථය නිවැරදිව දන්නේ. උතුම් චතුරාර්ය සත්‍ය ධර්මය නිවැරදිව දන්නේ ඔබ පමණක්‌මයි. ලෞකික ලෝකයේ සක්‌විති රජවෙන මාර්ගයත්, ශක්‍රයා වෙන මාර්ගයත් පිංවත් ඔබමයි දන්නේ. දුක දැකලා, දුකට හේතුව වන තෘෂ්ණාව සියුම් කරලා, සෝවාන්, සකෘදාගාමී, අනාගාමී ඵලයන් සාක්‌ෂාත්කොට ගැනීමට දන්නේ ඔබ පමණක්‌මයි. පින ගින්දරයක්‌ය කියන කාරණය අත්දැකීමෙන්ම දැකලා, භව නිරෝධය දුකෙන් මිදීම සාක්‌ෂාත් කරගත හැක්‌කේ උතුම් බෞද්ධ පිංවතුන්ට පමණක්‌මයි.zදුක අවමකොටගැනීම උදෙසා, සැප විඳීම උදෙසා, දුක සහ සැප නිරෝධය උදෙසා මාර්ගය දන්න බෞද්ධ පිංවතෙක්‌ වීමේ ශ්‍රේෂ්ඨභාවය පිංවත් ඔබ ජීවිතය තුළින් මතුකොට දකින්න. එවිට පිංවත් ඔබට දක්‍ෂභාවය ලැබෙනවා, පින දක්‍ෂභාවයෙන් කළමනාකරණය කොටගෙන රාජ්‍ය නායක පිංවතෙක්‌ට වුවද, රාජ්‍ය නායකත්වය දරමින් උතුම් සෝවාන් ඵලයට පත්වෙන්න. භවයට කැමති නායකයෙක්‌ නම්, උතුම් සුගතියේ නැවත උපතක්‌ සකස්‌කොට ගන්න.zතමන් විසින්ම, පටිච්ඡසමුප්පන්නව රැස්‌කොට ගන්නා වූ අතීත පිනට අදාළ සංස්‌කාරයන්, ධනය, බලය, නිලතල වශයෙන් ඔබට ලැබෙනකොට පින ගින්දරක්‌ බවට පත්කොට නොගෙන, පින ධර්මය උදෙසා, පින සැබෑ ධර්මයේ සැපය උදෙසා කළමනාකරණය කොට දෙන්නේ පංචශීලය විසින්මයි. පංචශීලයේ ආරක්‍ෂාවයි පින ඔබව පෞරුෂත්වයෙන් යුතු නායකයෙක්‌ බවට, පෞරුෂත්වයෙන් යුත් ධනවතෙක්‌ බවට පත්කරන්නේ. සිල්පද පහ ජීවිතයෙන් ආරක්‍ෂාකොට නොගන්නා කුමන නායකයෙක්‌ වුවද තමනුත් විනාශ වී රටත් විනාශය කරාම හේතුඵල ධර්මයන් පරිදිම රැගෙන යනවා.zබුදුරජාණන්වහන්සේ දේශනා කරනවා, දුශ්ශීලභාවයේ ඵලයන් ජයගත හැක්‌කේ සිල්වත්භාවය තුළින්මයි කියලා. සිල්වත්භාවයෙන් තොරව ලබාගන්නා යම් ජයග්‍රහණයක්‌ වේද, එම තාවකාලික ජයග්‍රහණය නැති ප්‍රශ්න ගණනාවක ආරම්භයක්‌ සමාජයට ඇතිකොට දෙනවා.zබුදුරජාණන්වහන්සේ දේශනා කරනවා 'මහණෙනි, මේ ලෝක ධාතුවේ මනුෂ්‍යයන් අප්‍රමාණ යාගයන් සිදුකරනවා. සමහර අනුවන මනුෂ්‍යයෝ දහස්‌ ගණන් අහිංසක, අසරණ තිරිසන් සතුන්ගේ බෙලි කපලා, එම සතුන්ගේ මරණ බයෙන්, එම සතුන්ගේ ලෙයින්, කඳුලින්, සුසුමින් දෙවියන් පුදනවා. බ්‍රහ්මයන් පුදනවා. විමුක්‌තිය ප්‍රාර්ථාන කරනවා. සුගතිය ප්‍රාර්ථනා කරනවා. ග්‍රහ අපල දුරුකරගන්න ප්‍රාර්ථනා කරනවා. මෙම අමානුෂික සත්ත්ව යාගයන් සිදුකරන දුශ්ශීල බමුණන් යාග කරුවන් සිටිනවා. එම යාගකරුවන් රැකෙන්නේ, යැපෙන්නේ මෙවැනි අමානුෂික යාගවලින් ලැබෙන 'යාග පිරිකරෙන්' කියලා බුදුරජාණන්වහන්සේ දේශනා කරනවා. ඒ වගේමයි මහණෙනි මේ ලෝක ධාතුවේ තවත් සමහර මනුෂ්‍යයෝ විමුක්‌තිය පතා දෙවියන්ගේ මහා බ්‍රහ්මයාගේ ආශිර්වාදය පතා, ග්‍රහ අපල දුරුකොට ගැනීම අරමුණුකොටගෙන රත්හඳුන් දැව, සුදු හඳුන් දැව ටොන් ගණන් පුච්ච පුච්චා එම සුවඳ දුමෙන් යාගයන් සිදුකරනවා. එළඟිතෙල්, මී පැණි කලගෙඩි ගණන් ගින්නට දමමින්, ගිනි දෙවියන් පුදමින් යාගයන් සිදුකරනවා. මේ සෑම යාගයක්‌ම මනුෂ්‍යයෝ සිදුකරන්නේ තමන්ගේ විමුක්‌තිය උදෙසාමයි. සෞභාග්‍යය උදෙසාමයි.zඒ වගේමයි මහණෙනි, අධර්මිෂ්ඨ මනුෂයෝ මෙවැනි තවත් යාගයන් සිදුකරනවා. එම යාගයන් ම්ලෙච්ඡයි, කුරිරුයි, නපුරුයි, අසත්පුරුෂයි. අධර්මිෂ්ඨ මනුෂ්‍යයෝ මේ යාගය සිදුකරන්නේ, තමන්ගේ ජාතියේ, තමන්ගේ ආගමේ, තමන්ගේ කුලයේ, තමන්ගේ පක්‍ෂයේ, තමන්ගේ බලයේ විමුක්‌තිය උදෙසායි. මෙම වියරු යාගයේදී මනුෂ්‍යයෝ කඩු, පොලු, කිණිසි, මන්න, පොරව, තුවක්‌කු අරගෙන මනුෂ්‍යයින්ගේ ඔලු පලනවා. අතපය කපා දමනවා. පහරදීලා මරලා දමනවා. මනුෂ්‍යයාගේ ලෙයින්, කඳුලින්, ගින්දරින් විමුක්‌තිය සොයන මෙවැනි වියරු යාගකරුවන් ජනතාවගේ ගෙවල් ගිනි තබනවා. ව්‍යාපාර ස්‌ථාන ගිනි තබනවා. පන්සල් පල්ලි පාසල් රෝහල් ප්‍රවාහන සේවාවන් ගිනි තබනවා. විනාශයේම, භීෂණයේම ආශිර්වාදයෙන් විමුක්‌තිය සොයන, නැතිවී යන බලයට අධර්මයෙන් ආශිර්වාද ලබාගන්නා මෙවැනි අසත්පුරුෂ යාගයනුත් මනුෂ්‍යයින් විසින් සිදුකරනවා.zබුදුරජාණන්වහන්සේලා මෙවැනි අමානුෂික යාගයන් අනුමත කරන්නේ නැහැ. දුශ්ශීලභාවයේ පතුළටම කිඳාබසිමින් මනුෂ්‍යයන් කරන මෙවැනි යාගයන් නිසා දුකක්‌මයි, විනාශයක්‌මයි, නැවත සතර අපායේ උපතක්‌මයි එම අකීකරු මනුෂ්‍යයෝ අයිතිකොට ගන්නේ. පසුගිය හතලිස්‌ වසර පුරාවට මෙවැනි අමානුෂික මිනිස්‌ යාගයන් රාශියක්‌ම අපේ රටෙත් සිදුවුණා. මීට මාස කිහිපයකට පෙරාතුවත් මෙවැනි නපුරු යාග භූමියක්‌ කන්ද උඩරට ප්‍රදේශයේ තිබුණා. ආර්ය අෂ්ඨාංග මාර්ගයෙන් බැහැරවී දුශ්ශීල භාවයෙන් ජාතික, ආගමික, පක්‍ෂ, බලය උදෙසා විමුක්‌තිය සොයන මනුෂ්‍යයෝ යහපතේ නාමයෙන් අයහපතම සමාජයට දායාද කොට දෙනවා.</Content>
    <Content name="book13chapter24" translatable="false">විවේකී වස්සානය ගෙවී ගිහින් මේ ගත වෙන්නේ චීවර මාසයයි. නොසැලෙන කුසල් ශක්තියකින්, පුණ්‍ය ශක්තියකින් පින්වත් ඔබේ, ලෞකික සැපයන් ශක්තිමත් කොට දෙන, දක්ෂයා තුළ ලෝකෝත්තර ඵලයන් ශක්තිමත් කොට දෙන කඨින චීවර මාසයයි. දෙවියන්, බඹුන්, රජ, සිටු, ඇමැතිවරුන්, වන්දනාමාන කරන, කඨින චීවර මාසයයි.zබුදු රජාණන් වහන්සේ භික්ෂූන් වන අපිට චීවර ප්‍රත්‍යවේක්ෂාවක් දේශනා කොට තිබෙනවා. ”මේ චීවරය මා පරිහරණය කරන්නේ මාගේ ශරීරයේ ලස්සන, හැඩය, වර්ණය මතු කොට පෙන්වන්න නොවේ. අව් වැසි පින්නෙන් ආරක්ෂා වී මැසි මදුරු පීඩාවන් ගෙන් ආරක්ෂා වී, ලැජ්ජා භය ඇති තැන් වසා ගැනීම උදෙසා පමණක් මයි” කියලා. මේ උතුම් චීවර මාසයේදී කඨින වස්ත‍්‍රය අපේ දෝතට ලැබෙන්නට ඕනේ. කිසිදු සැලසුමකින් තොරව අප ඉදිරියටම අහසින් වැටුණු දෙයක් හැටියටයි.zබුදුරජාණන් වහන්සේ මෙවන් අනුශාසනාවන් අපට කරලා තිබෙන්නේ, දුක ඇති වීමට එකම හේතුව වන තෘෂ්ණාව අපෙන් දුරස් කිරීම සඳහා මයි. වර්තමාන සමාජයට තෘෂ්ණාව කියන කාරණයේ අර්ථය අමතක වෙලා. තෘෂ්ණාව සැපයක් කොටයි දකින්නේ. ලෞකික ප්‍රඥාවේ ආලෝකයට කැමැත්තෙන් ම පිටු පාන අපි අවිද්‍යාවේ අඳුරට කැමැත්තෙන් ම මුහුණ පෙන්වනවා.zබුදුරජාණන් වහන්සේ දේශනා කරනවා. අනාගතයේ යම් දවසක කාසාවකණ්ඨක කියලා කෙනෙක් පහළ වෙනවා කියලා. මේ කාසාවකණ්ඨකයි, එදාට සංඝ සමාජය නියෝජනය කරන්නේ. සිවුර, අඳනය, පාත‍්‍රය, අතුරුදන් වුණ කාසාවකණ්ඨක සමාජයට අහම්බයෙන් පහළ වූ අර්ථයක් නොවේ. හේතු ඵල ධර්මයක්. වර්තමානයේ අපි චීවර ප්‍රත්‍යවේක්ෂාවෙන් බැහැර වීම නිසාම උතුම් චීවරය ලෞකික අරමුණු උදෙසා යොදා ගැනීම නිසාම ශක්තිමත් වෙන තෘෂ්ණාව විසින් උතුම් චීවරය මේ ලෝක ධාතුවෙන් අතුරුදන් වීමේ දුක අපට සකස් කොට දෙනවා.zවර්තමානයේ අපි අනාගතයේ පහළ වන කාසාවකණ්ඨකලා ගේ ලෝකයට දොස් කියනවා, පටිච්ච සමුප්පන්නව ඒ කාසාවකණ්ඨකලා ගේ ලෝකයේ අබිසෙස් ලබන්නේ වර්තමානයේ චීවර තෘෂ්ණාවෙන් පෙළෙන අපිම කියලා අපි දකින්නෙ නැහැ. සංස්කාර හේතුවෙන් සකස් වෙන විඤ්ඤාණය නමැති මැජික් කරුවා සංස්කාරයන් ගේ ප්‍රතිකි‍්‍රයා හේතුවෙන් ම පංච උපාදානස්කන්ධ ලෝකය උඩු යටිකුරු කරනවා.zවර්තමානයේ දහස්කඩ චීවරයක් ප්‍රත්‍යවේක්ෂාවෙන් තොරව පරිහරණය කරන භික්ෂුවත්, වර්තමානයේ චීවරය මිල කරන භික්ෂුවත්, පටිච්ච සමුප්පන්නව චීවර අතුරුදන් වූ කාසාවකණ්ඨකලාගේ ලෝකයේ කහ පැහැති නූලක් අත දරා ගෙන සැප ලබන්න නම් රූප, වේදනා, සඤ්ඤා, සංස්කාර, විඤ්ඤාණ ධර්මයන් කෙරෙහි තෘෂ්ණාව ශක්තිමත් කොට ගන්න ඕනේය කියන මාර පාක්ෂික ධර්මයක් දේශනා කරන්න පුළුවන්. ඇයි අපිට මෙහෙම සිතෙන්නේ නැත්තේ? ඊටත් වග කියන්න ඕනේ ‘සංඛාර පච්චයා විඤ්ඤාණ’ කියන ධර්මතාවය මයි. අපි තුළ සකස් වෙන්නා වූ ලෝභ, ද්වේෂ, මෝහ ධර්මයන් වැඩි වෙන්න, වැඩි වෙන්න විඤ්ඤාණය හෙවත් දැනීම් සකස් වෙන්නේ අකුසලයට අදාළවයි.zධුතාංගධාරී භික්ෂුධෑන් අතර අග‍්‍රස්ථානයට පත් වෙච්ච කිසාගෝතමී උත්තමාවිය දිනක් ලොව්තුරා බුදුරජාණන් වහන්සේට වන්දනා කරන්න වැඩම කරලා, ආකාසයේ වැඩ සිටිමින් ම බුදුරජාණන් වහන්සේට වන්දනා කරලා, පෙරළා වඩිනවා. ඒ අවස්ථාවේ කොසොල් රජතුමා බුදුරජාණන් වහන්සේ සමඟ ධර්ම සාකච්ඡාවක යෙදිලයි සිටියේ. කොසොල් රජතුමා දකිනවා කිසාගෝතමී උත්තමාවිය ආකාසයේ සිට බුදුරජාණන් වහන්සේට වන්දනා කොට පෙරළා වඩිනවා. කොසොල් රජතුමා මේ සිද්ධිය දැකලා බුදුරජාණන් වහන්සේට ප්‍රකාශ කරනවා, ”භාග්‍යවතුන් වහන්ස, කේඬෑරවී ගිය, නහර ඉපිල්ලූන, ශරීරයක් ඇති, දුර්වර්ණ සිවුරක් දරාගත් භික්ෂුණියක් ආකාසේ සිටිමින් ම භාග්‍යවතුන් වහන්සේට වන්දනා කොට වැඩියා”ය කියලා. ඒ අවස්ථාවේදී බුදුරජාණන් වහන්සේ දේශනා කරනවා, ”රජතුමනි, ඒ භික්ෂුණිය ගැන අගෞරවයෙන් දකින්න එපා. ඒ මගේ භික්ෂුධෑ ශාසනයේ ධුතාංගධාරි භික්ෂුධෑන් අතර අග‍්‍රස්ථානය හොබවන මාගේ කිසාගෝතමී දියණියයි” කියලා.zඋතුම් චීවරයක සැබෑ අර්ථය, ශරීරය අලංකාර කිරීම, හැඩ කිරීම, වර්ණවත් කිරීම නොව ලැජ්ජා භය ඇති තැන් වසාගෙන, මැසි මදුරුවන්ගෙන්, අව් වැසි පින්නෙන් ආරක්ෂා වී මේ උතුම් අර්ය මාර්ගය නිකෙලෙස් සිතෙන් තරණය කිරීම පමණක් ම බවයි කිසාගෝතමී උත්තමාවිය අපිට පූර්වාදර්ශයක් කොට දෙන්නේ. ඒ උතුම් නිහතමානී පූර්වාදර්ශය නිසා මයි බුදුරජාණන් වහන්සේ කිසාගෝතමී උත්තමාවියට ”ඇය මගේ දියණියක්ය” කියන අර්ථය ලබා දෙන්නේ.zවැසි සමය විනයානුකූලව ගත කළත් මෙය සටහන් තබන භික්ෂුව කඨින චීවරයක් පිළිගන්නේ නැහැ. අද උදෑසන භික්ෂුව පරණ දෙපට සිවුරත්, තනිපට සිවුරත් පඬු පෙව්වා. වැසි අඳුර වරින්වර වැටෙන මේ දවස්වල අව්ව හොඳින් පායාලා චීවර දෙක වේළලා දුන්නා. පාංශුකූල චීවර පරිහරණයේදී චීවරය නිසා බියක්, සැකයක් ඇති වෙන්නේ නැහැ. පාංශුකූල චීවරය නිසාම වැඩෙන්නේ සප්ත බොජ්ඣංග ධර්මයන්. තමන් විනයානුකූලව පොරවන චීවරය තුළිනුත් සප්ත බොජ්ඣංග ධර්මයන් වැඩෙද්දී නිවීමේ මාර්ගය මොන තරම් නම් පහසුවක් වෙයිද?zකිසාගෝතමී උත්තමාවිය අත් වින්දේත්, ඒ පහසුව ම නේද? පඬු කහට තැවරුණ භික්ෂුවගේ දෑත් තවමත් රතු පාටයි. ඒ පඬු පැහැය තැවරුණු දෑතින් මයි පින්වත් ඔබට මේ සටහන ලියන්නේ. මේ නිමේෂයේදීත් භික්ෂුවගේ සිත විදර්ශනාමය සප්ත බොජ්ඣංග ධර්මයන් ගෙන් පිරිලා.zභික්ෂුවගේ සිත මොහොතක් අතීත පංච උපාදානස්කන්ධය දෙසට දිව යනවා. පටිච්ච සමුප්පන්නව අතීත සම්මා සම්බුද්ධ ශාසන වල ඉපදිලා පැවිදි උපසම්පදාවන් ලබා ජීවත් වෙච්ච වෙලාවේ, පෙරවූ චීවර, අබුද්ධෝත්පාද කාලවල ඉපදී මිච්ඡා ශාස්තෲවරුන්ගේ ඇසුර ලබමින්, පෙරවූ කසාවත් රෙදි එක ගොඩක් ගැසුවොත්, ඒ අතීත චීවර ගොඩ ගිජ්ජකූඨ පර්වතයට වඩා විශාලයි. ඒ විශාල චීවර ගොඩ තුළ වැඩියෙන්ම තිබෙන්නේ දිලිසෙන, මිල අධික, දහස් කඩ, පන්සිය කඩ, සියක් කඩ සිවුරු.zචීවර ප්‍රත්‍යවේක්ෂාවේ දුර්වල භාවයන්, පටිච්ච සමුප්පන්නව නිර්වස්ත‍්‍ර පේ‍්‍රතයින් බවට, නිර්වස්ත‍්‍ර වනචාරී මනුෂ්‍යයන් බවට, නිර්වස්ත‍්‍ර තිරිසන් සතුන් බවට, මාව මොන තරම් නම් පත් කරන්නට ඇද්ද? රෙදි අල්මාරිවල, කාවුන් බවට, මාව පත් කරන්න ඇද්ද? වර්තමානයේ මම චීවරය ප්‍රත්‍යවේක්ෂාවෙන් පරිහරණය කරමි. චීවර තෘෂ්ණාව නිසා උපන් චීවර ප්‍රත්‍යවේක්ෂාවෙන් තොර භාවය නිසා උපන් අතීත පංච උපාදානස්කන්ධ දුක, මෙය සටහන් තබන භික්ෂුව නම් නැවත සකස් කොට ගන්නේ නැහැ.zඵස්සය හේතුවෙන් සකස් වෙන තෘෂ්ණාව, ඔබ කඨින චීවරයට වගේ ම, දහස්කඩ සිවුරට වගේම, පාංශුකූල චීවරයටත්, අකුසලයේ කැත කුණු තවරන්න පුළුවන්. තමන් පරිහරණය කරන්නා වූ පාංශුකූල චීවරය, මමත්වයේ දැඩි භාවයෙන් ගන්නා වූ ස්වාමීන් වහන්සේලා භික්ෂුවට මුණගැහිලා තිබෙනවා.zමේ උදා වී තිබෙන සුන්දර චීවර මාසයේ පින්වත් ඔබේ කඨින පින්කම මහත්ඵල මහානිශංස පින්කමක් බවට පත් කොට ගන්න පින්වත් ඔබ දක්ෂ විය යුතුයි. බුදුරජාණන් වහන්සේ දේශනා කරනවා, ”යමෙක් චීවර පූජාවක් සිදු කරනවා මෙලොවදී ලබමි”යි කියලා, මෙලොවදී ලබමියි කියලා කියන්නේ මේ ජීවිතයේදී ව්‍යාපාර, රැුකි රක්ෂා, අධ්‍යාපනය, දරු සම්පත්, නිරෝගී භාවය ලැබේවා කියලා බලාපොරොත්තු ඇති කොට ගෙන කඨින චීවර පින්කම සිදු කරනවා. බුදුරජාණන් වහන්සේ දේශනා කරනවා ”යම් පින්වතෙක් මෙලොවදී ලබමියි කියලා බලාපොරොත්තුවෙන් කරන පින්කම්, මහත්ඵල මහානිශංස නැහැ”යි කියලා. නමුත් ආනිශංස තිබෙනවා.zපින්වත් ඔබ අර්ය අෂ්ටාංගික මාර්ගය වැඩෙන ආකාරයෙන් පින්කම් සිදු කළොත් ලෞකික අරමුණු ඉටු වෙනවා. නමුත් ඒ ඉටු වෙන සෑම අරමුණක් ම අනිත්‍ය වූ ධර්මතාවන් මයි. මොන තරම් ව්‍යාපාර දියුණු වේවා කියලා පින්කම් සිදු කළත් කවදා හරි දවසක අපි ඒ ව්‍යාපාර අතහැරලා යනවා. ඒ නිසා ම මෙලොවදී ලබමියි කියලා බලාපොරොත්තුවෙන් කරන පින්කම් මහත්ඵල මහානිශංස වෙන්නේ නැහැ.zතවත් පින්වතෙක් කඨින චීවර පින්කමක් සිදු කරනවා ‘පරලොවදී ලබමි’යි කියලා. ඒ කියන්නේ පරලොව ජීවිතයේදී කල්ප ගණන් දීර්ඝ සුන්දර දිව්‍ය ජීවිත ලැබේවා. ඊළඟ ජීවිතයේදී රජ, සිටු, සම්පත් ලැබේවා කියලා පරලොව ජීවිතයේදී ලබමියි කියලා පින්කම සිදු කරනවා. වර්තමානයේ පරලොවදි ලබමියි කියලා බලාපොරොත්තුවෙන් කරන පින්කම් බහුලව සිද්ධ වෙනවා. පරලොවදී සැප සම්පත් ලබමියි කියලා සිදු කරන්නා වූ කඨින චීවර පින්කමත් මහත්ඵල මහානිශංස නොමැති බව, බුදුරජාණන් වහන්සේ දේශනා කරනවා.zනමුත් ආර්ය අෂ්ටාංගික මාර්ගය වැඩෙන ආකාරයෙන් කඨින චීවර පින්කමක් සිදු කළොත්, ඊළඟ ජීවිතයේ බලාපොරොත්තු වූ ආකාරයට සුන්දර දිව්‍ය, මනුෂ්‍ය ජීවිත ලැබෙනවා. නමුත් මේ සෑම සංස්කාරයක් ම වෙනස් වෙලා යනවා. එම නිසා පරලොවදී ලබමියි කියන බලාපොරොත්තුවෙන් සිදු කරන පින්කමත් මහත්ඵල මහානිශංස නැති පින්කමක් වෙනවා.zමෙලොවදී ලබමියි කියලත්, පරලොවදී ලබමියි කියලත්, කරන කඨින චීවර පින්කම්, මහත්ඵල මහානිශංස නැති නම් කුමක්ද මහත්ඵල මහානිශංස පින්කම වෙන්නේ? බුදුරජාණන් වහන්සේ දේශනා කරනවා, ”සිතේ අලංකාරය උදෙසා, සිතට පරිෂ්කාරයක් උදෙසා කරන පින්කමයි, මහත්ඵල මහානිශංස පින්කම වෙන්නේ” කියලා. කුමන සිතේ අලංකාරය උදෙසා ද? සමථ, විදර්ශනා, සිතේ අලංකාරය උදෙසා. එම සමථ විදර්ශනා සිතට අලංකාරයක් උදෙසා කරන කඨින චීවර පින්කමයි මහත්ඵල මහානිශංස වෙන්නේ කියලා.zබුදුරජාණන් වහන්සේ සමථ, විදර්ශනා සිත කියලා දේශනා කරන්නේ මේ වස් තුන් මාසය පුරාවට පින්වත් ඔබ රැුස් කොට ගත්තා වූ දානමය, ශීලමය, මෛතී‍්‍රමය සෑම කුසල් සංස්කාරයක් ම අනිත්‍යයි කියලා දැක්කා වූ සමථ විදර්ශනා සිතට මේ කඨීන චීවර පූජාව තුළින් ලබන මෙලොව පරලොව සියලූම ලෞකික සැපයන් අනිත්‍යයි කියල දැක්කා වූ සමථ විදර්ශනා සිතට. මේ කඨින චීවරය පූජා කරන්නාවූත්, මේ කඨීන චීවරය ලබන්නාවූත් දෙපාර්ශ්වයම අනිත්‍ය වූ සංස්කාරයන්ය කියලා දැක්කා වූ සමථ, විදර්ශනා සිතට ශක්තියක් උදෙසා වර්ධනයක් උදෙසා සිදු කොට ගන්නා වූ කඨින චීවර පූජා පින්කමයි මහත්ඵල මහානිශංස පින්කම වශයෙන් බුදුරජාණන් වහන්සේ දේශනා කරන්නේ.zඑම නිසා පින්වත් ඔබ දක්ෂ විය යුතුයි. ඔබට ලැබුණු මේ දුර්ලභ කඨින චීවර පූජාවෙන් විදර්ශනාමය ප්‍රඥාවෙන් පරිපූර්ණ මහත්ඵල මහානිශංස පින්කමක් බවට පත් කොට ගන්න.zහොඳින් වැඩුණු ගසක් ගත්තොත් එම ගසේ කොළ, අතු, ද`ඵ, රිකිලි, පොත්ත, එලය, අරටුව ආදී සියල්ලම එම ගසේ තිබෙනවා. ගසේ අරටුවෙන් ප්‍රයෝජනය ඇති පින්වතා දක්ෂ විය යුතුයි, කොළ, අතු, දලූ, පොත්ත, ඵලය විනිවිද අරටුව මතුකොට ගන්න. ලෞකික ආර්ය අෂ්ටාංගික මාර්ගයේ දී පින්වත් ඔබ, තෙරුවන් කෙරෙහි ශ‍්‍රද්ධාව, ශීලය, දානය, මෛති‍්‍රය, සමාධිය, තමා තුළින් මතු කොට ගෙන, ඒ සම්මා සමාධිමත් සිතෙන් ආර්ය අෂ්ටාංගික මාර්ගයේ ලෝකෝත්තර අර්ථය වන විදර්ශනා මය ප්‍රඥාව මෝදු කොට ගන්න. එතැනදී පින්වත් ඔබ ශ‍්‍රද්ධාව, සීලය, දානය, මෛති‍්‍රය, සමාධිය තුළින් මයි මේ ධර්මතාවන්ගේ අනිත්‍ය භාවය මතු කොට දකින්නේ.zහොඳින් වැඩුණු ගසක දළු, කොළ, රිකිලි, පොත්ත, එලය, ගසේ අරටුව පෝෂණය කරනවා වගේම ලෞකික ආර්ය අෂ්ටාංගික මාර්ගය මයි ලෝකෝත්තර මාර්ගය පෝෂණය කොට දෙන්නේ. ඒ වගේ මයි පින්වතුන්ලා පින්කමක් සිද්ධ කිරීමේදී තෙරුවන් කෙරෙහි ශ‍්‍රද්ධාව, ගරුත්වය, කර්මය කර්මඵල විශ්වාසය, සියතින් සාදා ගත් දෙයින් පූජා කිරීම, ප්‍රනීතව විසිතුරු ආකාරයෙන් පූජා කිරීම, පින්වතුන්ලා ගේ සැපය උදෙසා යහපත් වෙනවා. නමුත් මේ සෑම සුන්දර සංස්කාරයක්ම අනිත්‍ය වී යන සංස්කාරයන් බව දකින්න ඔබ දක්ෂ වෙන්න ඕනේ. පින්කමේ මහත්ඵල මහානිශංසභාවය ශක්තිමත් කොට ගන්න.zපින්කමක් සිදු කිරීමත්, සෙල්ලමක් සිදු කිරීමත් අහසයි, පොළොවයි වගේ වෙනස් දෙයක්. මේ වෙනස පින්වත් ඔබ නිහතමානීව හඳුනාගන්න ඕනේ. ඔබේම යහපත උදෙසා පින්කමක් තුළින් ඔබ තුළ වැඩෙන්නේ සප්ත බොජ්ඣංග ධර්මයන්. සෙල්ලමක් තුළින් ඔබ තුළ වැඩෙන්නේ පංචනීවරණ ධර්මයන්. මේ දෙක අතර වෙනස, සුගතිය සහ දුගතිය තරම් ම පරතරයක් තිබෙනවා. එම නිසාම පින්කමක් සිදු කිරීමේදී තෙරුවන් කෙරෙහි ශ‍්‍රද්ධාව, ගරුත්වය, කර්මඵල විශ්වාසය මුල් වෙන්න ඕනේ.zපින්වත් ඔබ පින්කම් පලකට යා යුත්තේ ලෝභ, ද්වේශ, මෝහ ධර්මයන් එකතු කොට ගැනීමට නොවේ. අලෝභ, අද්වේශ, අමෝහ ධර්මයන් ජීවිතයට එකතු කොට ගැනීමටයි. නමුත් වර්තමානයේ හුඟක් පින්කම් වලදී පින්වතුන්ලා ආශ්වාදය නිසාම එකතුකොට ගන්නේ පංච උපාදානස්කන්ද ධර්මයක් කෙරෙහි ලෝභ සංස්කාරයන් මයි.zපින්කම් අවස්ථාවේදී සිතේ ආශ්වාදය නිසා ද්වේෂය, මෝහය යටපත් වී තිබුණ ද ඒ ධර්මතාවන් අප්‍රකටව අප තුළ ශක්තිමත් වෙනවා. රූප, වේදනා, සඤ්ඤා, සංඛාර, විඤ්ඤාණ ධර්මතාවයන් කෙරෙහි සකස් වෙන ලෝභ සිතත්, අලෝභ සිතත් යන දෙයාකාරයේ සිත්ම අපි ධර්මයේ උපේක්ෂාව කියන අර්ථයට ගන්න දක්ෂ වෙන්න ඕනේ. මෙතැනයි විදර්ශනා මය ප්‍රඥාව බවට පත් වෙන්නේ.zකුසල්, අකුසල්, සංස්කාරයන්ගේ, ධර්මානුකූල යථාර්ථය අපි විදර්ශනා නුවණින් නොදැක්කොත්, අපි නතර වී සිටින්නේ භවය තුළ මයි. අපි පෝෂණය කරන්නෙත් භවය මයි. කුසල්, අකුසල් සංස්කාර පුදුමාකාර විදිහට වෙනස් වෙනවා. මේ වෙනස් වීම ඇති කරන්නෙත් සංස්කාර විසින් මයි. සංස්කාර හේතුවෙන් සකස් වෙන විඤ්ඤාණය නමැති මැජික් කරුවා ප්‍රතිඵලය සමාජ ගත කරනවා.zමේ වස් තුන් මාසයේදීම මෙය සටහන් තබන භික්ෂුව කුටියට වෙලා මගේ පාඩුවේ ලොව්තුරා බුදුරජාණන් වහන්සේට කිකරු භාවයෙන් වැඩ සිටින්නේ. නමුත් මේ දිනවල භික්ෂුවගේ ජනපි‍්‍රය භාවය පොඞ්ඩක් වැඩි වෙලා. යම් පින්වතෙක් ගේ විදර්ශනාත්මක ශීලයට, මෛති‍්‍රයට, ත්‍යාගයට අදාළ කුසල් සංස්කාරයන් ශක්තිමත් වෙන කොට, නොසිතු මොහොතක කොහෙන් හෝ ගිහි පැවිදි පින්වතෙක් මතු වෙලා එම කුසල් සංස්කාර ශක්තිමත් පින්වතාව විවේචනය කරල, අප්‍රසාදයට පත් කරලා, ඔහුගේ ජනපි‍්‍රය භාවය වැඩි කරලා දෙනවා. මේ දෙපාර්ශවයන්ම අත්දකින අත්දැකීම්, සංස්කාර හේතුවෙන් සකස් වෙන විඤ්ඤාණය නමැති මැජික් කරුවාගේ මැජික් සංදර්ශනයන්.zමේ දවස්වල භික්ෂුව මේ විඤ්ඤාණය නමැති මැජික් කරුවන්ගේ සංදර්ශන දෙස ධර්මයේ උපේක්ෂාවෙන් බලා සිටිනවා. කවුරුන් හෝ ගෞරවනීය පැවිදි උත්තමයෙක් මෙය සටහන් තබන භික්ෂුව විවේචනයට ලක් කරලා ඒ දුර්වල කි‍්‍රයාව හේතුවෙන් භික්ෂුවට ජනපි‍්‍රය භාවයක් ලැබුණොත් ඒ ජනපි‍්‍රය භාවයෙන් එක දශමයක්වත් භික්ෂුව ජීවිතයට එකතු කොට ගන්නේ නැහැ. සංඝ සමාජයේ ගෞරවනීය ස්වාමීන් වහන්සේ නමක් නොදැනුවත් භාවය නිසා හෝ අනුන්ගේ පෙළඹවීම නිසා හෝ මෙය සටහන් තබන භික්ෂුව විවේචනය කරලා ඒ තුළින් ජනතාව ගෙන් භික්ෂුවට ලැබෙන ජනපි‍්‍රය භාවයක් වේ නම් එම ජනපි‍්‍රය භාවය භික්ෂුවට එපාමයි.zභික්ෂුව තම භික්ෂු ජීවිතයේදී හැමදාමත් සිතුවේ ”සංඝ සමාජයේ මම කියලා නොවේ සංඝ සමාජයේ අපි” කියලයි. මේ උතුම් සංඝ සමාජයේ යම් සාමාජික ගෞරවණීය ස්වාමීන් වහන්සේ නමකට යම් අපහසුතාවක් ඇති වුණොත් භික්ෂුව එය දකින්නේ සංඝ සමාජයේ අපිට සිදු වූ අපහසුතාවක් වශයෙන් මයි. ලොව්තුරා බුදුරජාණන් වහන්සේ සංඝ සමාජයේ සමගිය උදෙසා ශ‍්‍රාවක අපෙන් බලාපොරොත්තු වූ පරිත්‍යාගය ඔය අර්ථය තුළයි ස්ථාන ගත වෙලා තිබෙන්නේ.zලොව්තුරා බුදුරජාණන් වහන්සේ තුන් ලෝකයේ ම සත්ත්වයාගේ යහපත උදෙසා බිහි කළ මේ උතුම් සංඝ සමාජයේ සමගිය උදෙසා මෙය සටහන් තබන භික්ෂුව, භික්ෂුවට එල්ල වෙන ඕනෑම කර්කෂ විවේචනයක්, ධර්මයේ උපේක්ෂාවෙන් දකින්න, ජීවිත පරිත්‍යාගයෙන් භික්ෂුව සැදී පැහැදී වැඩ සිටිනවා. මේ සටහන කියවන පින්වත් ඔබත් තේරුම්ගත යුතුයි, යම් පින්වතෙකුගේ ජනපි‍්‍රය භාවයක් යනු ඔහුට වත් අනුන්ට වත් අයිති දෙයක් නොවන බව. එය අනිත්‍ය වූ සංස්කාරයක් පමණක් මයි. එම නිසා අපි සීමාව ඉක්මවා ජනපි‍්‍රය භාවයන් ජීවිතයට ගත යුතු නැහැ.zමෙය සටහන් තබන භික්ෂුවට තම පටිච්ච සමුප්පන්න කුසල් සංස්කාර හේතුවෙන් දශමයක හෝ ජනපි‍්‍රය භාවයක් ලැබුණොත් ඒ ජනපි‍්‍රය භාවය භික්ෂුව කාරණා දෙකක් උදෙසා පමණක් මයි ප්‍රයෝජනයට ගන්නේ. පළමුවැනි කාරණය තමයි මේ උතුම් සම්මා සම්බුද්ධ ශාසනයේ ශක්තිය උදෙසා. දෙවැනි කාරණය තමයි ජනපි‍්‍රය භාවයන් නිසා සිල් පද බිඳිමින් අකුසල් වඩමින් පිස්සු නටන පින්වත් මනුෂ්‍ය සමාජයට ජනපි‍්‍රය භාවය යනු අනිත්‍ය වූ සංස්කාරයක ඵලයක් බව කියා දීම සඳහායි.zඅද උදෑසන පිණ්ඩපාත මඩුවට පින්වතුන් සිය දෙනෙක් පමණ දන් පූජා කරන්න පැමිණ සිටියා. මේ පිරිස අතර වස් දහයක් පමණ වූ තරුණ ගෞරවනීය ස්වාමීන් වහන්සේ නමකුත් වැඩ සිටියා. උන්වහන්සේ භික්ෂුවගෙන් ප්‍රශ්නයක් විමසුවා. තරුණ ස්වාමීන් වහන්සේගේ ප්‍රශ්නය වුණේ ”ඔබ වහන්සේට රුවන්වැලි මහා සෑය සිහිපත් වුණොත් ඔබ වහන්සේ කොහොමද රුවන්වැලි මහා සෑය දකින්නේ” කියලා. භික්ෂුව පිළිතුරු දුන්නා මට රුවන්වැලි මහා සෑ සමිඳුන් සිහිපත් වුණොත් භික්ෂුව රුවන්වැලි මහා සෑ සමිඳුන් තුළින් සතර සතිපට්ඨානය ම දකිනවා කියලා. ඒ අවස්ථාවේදී එම ස්වාමීන් වහන්සේ විමසුවා ”රුවන්වැලි සෑ සමිඳුන් තුළින් සතර සතිපට්ඨානය දකින්නේ කොහොමද” කියලා.zරුවන්වැලි මහා සෑය සිහිපත් වෙද්දී මහා සෑය සතර මහා ධාතුවක් වශයෙන් දකිනවා. අට්ඨික සඤ්ඤාවෙන් දකිනවා ඔබ ඒ දකින්නේ මහා සෑය තුළින් කායානුපස්සනාවයි. රුවන්වැලි මහා සෑය දැක්කා වූ සිත, ඔබ අනිත්‍ය වශයෙන් දකිනවා. ඒ ඔබ දකින්නේ චිත්තානුපස්සනාවයි. මීළඟට ඔබ මහා සෑය මතකයට නැඟීමෙන් ඔබ තුළ සකස් වුණ සැප වේදනා, උපේක්ෂා වේදනාව, අනිත්‍ය වශයෙන් දකිනවා. ඒ ඔබ දකින්නේ වේදනානුපස්සනාවයි. මහා සෑය සිහිපත් වෙද්දී ඔබ තුළ සකස් වෙන්නේ සප්ත බොජ්ඣංග ධර්මයන්. එම සප්ත බොජ්ඣංග ධර්මයන් අනිත්‍ය බව දකිද්දි ඔබ ඉන්නේ ධම්මානුපස්සනාව තුළයි. රුවන්වැලි මහා සෑය සිහිපත් වූ එක සිතෙන් ඔබ සතර සතිපට්ඨානය ම මතුකොට දැක්කා.” භික්ෂුව ප්‍රකාශ කළ පිළිතුරෙන් එම තරුණ ස්වාමීන් වහන්සේ තෘප්තිමත් වුණා.zභික්ෂුව පින්වත් ඔබට ධර්මයෙන් කුසලයෙන්, පිනෙන්, උදව් කරනවා පමණක් මයි. පෙරළා පින්වත් ඔබෙන් බලාපොරොත්තු වෙන්නේ ජීවත් වීමට අවශ්‍ය අවම සිවුපසය පමණක් මයි. භික්ෂුව ගේ කටයුතු, භික්ෂුවම කර ගන්න කොට ජීවිතයට විදර්ශනාත්මක තෘප්තියක් ලැබෙනවා. අනාගතයේ යම් දවසක භික්ෂුවට අනුන්ගේ අත්වාරුවෙන් යැපෙන්නට සිද්ධ වුණොත් එදාට ජීවිතය ගැන තීරණයක් ගන්නවා. භික්ෂුවට තිබෙන්නේ සංස්කාරයන්ට අතහැරපු ජීවිතයක්. ඔබ ඒ දෙස ධර්මයේ උපේක්ෂාවෙන් බලා සිටිනවා පමණක් මයි.zභික්ෂුව මේ තබන සටහන් තුළින් පින්වත් ඔබගේ හදවතටයි කතා කරන්නේ. අවශ්‍ය නම් භික්ෂුවට පුළුවන් ගැඹුරු වචන, පාලි වචන යොදලා, කෙළින්ම ඔබගේ, බුද්ධියට කතා කරන්න. එහෙම කළොත් හදවත් නැති බුද්ධිමතුන් පිරිසකුයි බිහි වෙන්නේ. වර්තමාන සමාජයේ ඇති වෙලා තිබෙන විකෘතිය, හදවත් නැති බුද්ධිමතුන් ගේ වැඩිවීමක ඵලයක්. භික්ෂුව මේ සටහන් තුළින් පින්වත් ඔබේ හදවතට කතා කරද්දී භික්ෂුවට හොඳටම විශ්වාසයි, පින්වත් ඔබ කවදාක හරි හදවතක් ඇති බුද්ධිමතෙක්, ප්‍රඥාවන්තයෙක් වෙනවාය කියලා.zපින්වත් ඔබ, භික්ෂුවගේ ඒ අහිංසක බලාපොරොත්තුව කඩකරන්න නම් එපා. අද වෙනකම් පින්වත් ඔබේ බලාපොරොත්තු භික්ෂුව කඩකරලා නැහැ. අප දෙපාර්ශ්වයේම බලාපොරොත්තු කඩ වුණොත් එයත් ධර්මානුකූල හේතුඵල ධර්මයක් මයි. ධර්මයේ උපේක්ෂාවෙන් ඉවසීම පමණක් මයි අපි විසින් කළ යුත්තේ.</Content>
    <Content name="book13chapter25" translatable="false">බුදුරජාණන් වහන්සේ ස්වාභාවික වැස්ස මුල්කොටගෙන, සංඝ සමාජයටත්, ගිහි සමාජයටත් තම සන්තානයන් තුළ ඇතිවෙන, කෙළෙස් වැස්ස තුනී කොටගන්න, විනයානුකූලව පනවා වදාළ වස්සාන කාලයයි. බුදුරජාණන් වහන්සේ දේශනාකොට වදාළ සංස්කාරයන්ගේ අනිත්‍යභාවය මොනවාට කියාපාමින්, වස්සාන කාලයත්, මංගල්‍යයක් බවට වර්තමානයේ පත්වෙමින් තිබෙනවා. වර්තමානයේ වස්සානයේ, වැස්සත් අනිත්‍යභාවයට පත්වෙලා ධර්මයේ අරටුව වන සංස්කාරයන්ගේ අනිත්‍යභාවය, වස්සානය තුළින් දකින්නට ලැබෙනවා. මනුෂ්‍යයාගේ පංචඋපාදානස්කන්ධ ලෝකය තුළ සකස්වෙන, කෙළෙස් වැසිවල වේගවත්භාවය නිසාම, වලාකුළු මතින් කඩාහැළෙන ස්වාභාවික වැස්ස විකෘතියක් වෙලා. නමුත් වස්සාන කාලයේ පින්වතුන්ලා තුළ සකස්වෙන්නාවූ, ශක්තිමත් පින් සිතුවිලි නිසාම, චීවර මාසයේදී වැසි ඇදහැළීම ධර්මතාවයක්ම වෙනවා.zමෙය සටහන් තබන භික්ෂුව, මේ මොහොතේ, වස් ශීලය සමාදන්ව වැඩසිටින කුටිය ඉදිරිපිටින් ගලායන දොළ පාර, හොඳටම සිඳිලා ගිහින් තිබෙන්නේ, වනන්තරේ කොළ රොඩුවලින් වැසී ගිය දොළ පාරේ, පල්වෙච්ච වතුර, තැන් තැන්වල එකතුවී තිබෙනවා. මේ ලිපිය සටහන් තබන මොහොතේත්, කුරුල්ලන් කිහිපදෙනෙක් දොළ පාරේ තැන් තැන්වල රැඳුණු වතුරේ, හොඳ, නරක නොබලාම පියාපත් ගසමින් නානව පේනවා. වැසි සමයේත්, පල්වෙච්ච වතුර නාන කුරුල්ලන් දකිනකොට, භික්ෂුවට සිතුණේ, අනිත පටිච්චසමුප්පන්න භව ගමනේ තමන්ට ලැබුණු වස් කාලයෙන් ප්‍රයෝජනයක් නොගත්, මනුෂ්‍යයන්ගේ වර්තමාන පටිච්චසමුප්පන්න ඛේදවාචක යයි. මේ දවස්වල කැලය හරිම විවෘතයි. මහපොළොව මත, අතුරණයක් සේ හොඳින් වියළිලා ඇතිරිලා තිබෙන, කොළ රොඩු මත කටුස්සෙක් දිවගියත් හොඳින් ශබ්ද නැෙඟනවා. පංචනීවරණ යටපත් වූ සිතක, ක්ෂණයෙන් මතුවෙන කෙළෙස් ධර්මයක්, මතුවූ සැණින් හඳුනා ගන්නවා සේ, වියළී ගිය කොළ රොඩු සහිත පරිසරය හඳුනා ගැනීම හරිම පහසුයි.zවිදේශගතව කලක් වැඩවාසය කරලා භික්ෂුව මුණගැසීමට කුටියකට පැමිණි ස්වාමින් වහන්සේ නමක්, භික්‍ෂුවගෙන් විමසුවා ‘‘ඔබ වහන්සේ දැන් බෞද්ධ ජනතාව අතර ටිකක් ජනපි‍්‍රයයි, ඔබවහන්සේ කොහොමද මෙහෙම කුටියකට වෙලා විවේකීව වැඩසිටින්නේ කියලා. භික්‍ෂුව එම ස්වාමින් වහන්සේට ලබාදුන් පිළිතුර වූයේ, කැලයේ කුටියක වැඩසිටිනකොට, මගේ සිත කුටිය කියන සංඥාව තුළ නැවතිලා තිබෙන්නේ කියලා. නගරයට වැඩියහම නගරය කියන සංඥාව තුළ විවෘතව කටයුතු කරනවා. ආරණ්‍යයක වැඩසිටින කොට විවෘතව ආරණ්‍යය සංඥාව තුළ වැඩසිටිනවා. ධර්ම දේශනා පවත්වන කාලයට, ධර්ම දේශනා සංඥාව තුළ විවෘතව වැඩසිටිනවා. පසුගිය මාස දෙකේ රට පුරා ධර්ම දේශනා පවත්වපු අවස්ථාවේ, මා තුළ තිබූ ධර්ම දේශනා සංඥාව දැන් භික්ෂුව ළඟ නැහැ. ඒවාට සම්බන්ධ වූ පින්වත් ගිහි පැවිදි පින්වතුන්ලා ගැන කිසිදු සටහනක් දැන් මා ඇසුරේ නැහැ. කුටියක වැඩසිටිනකොට කුටිය කියන සංඥාව තුළ භික්‍ෂුවගේ සිත නැවතිලා. භික්‍ෂුව විවිධත්වය කරා විවෘතව ගමන් කරනවා. ප්‍රාතිමෝක්‍ෂ ශීලයේ ආරක්‍ෂාව තුළ හිඳිමින්, නමුත් එක වරකට, එක සංඥාවක් තුළ පමණයි භික්‍ෂුව ස්ථානගත වෙන්නේ. මේ සුන්දර වස්සානය, වස්සානය කියන සංඥාව තුළම භික්ෂුව ගත කරනවා. මෙය බුදුරජාණන් වහන්සේ ශ්‍රාවක අපට දේශනා කොට වදාළ ප්‍රතිපදාවයි.zකාම ලෝක, රූප ලෝක, අරූප ලෝක කියන පුළුල් භවත්‍රයම ආවරණය කොටගත් පංචඋපාදානස්කන්ධ ලෝකය කුටිය කියන කුඩා සීමාවට අරගෙන, එම කුටිය කියන සංඥාවත් අනිත්‍ය බව දකිමින් ජීවත් වෙනකොට, සිතට ලොකු නිදහසක්, විවේකයක්, ලැබෙනවා. කුටි සංඥාව ද අනිත්‍ය වශයෙන් දකින නිසාම, එම විවේකය විදර්ශනාත්මක සප්ත බොජ්ඣංග ධර්මයන් වැඩෙන විවේකයක් බවටයි පත්වෙන්නේ. හැමදාමත් කුටියට තනිරකින දසදෙනෙක්ගෙන් පමණ වූ වළිකුකුළු රංචුව, වියළී ගිය කුණු රොඩු අවුස්සමින් ආහාර සොයන හඬ භික්‍ෂුවට හොඳින් ඇසෙනවා. කුටි සංඥාව තුළ ස්ථානගත වෙච්ච භික්‍ෂුවගේ සිත, හාර අවුස්සා බලන්න භික්‍ෂුවට කිසිම අවශ්‍යතාවක් නැහැ. භික්‍ෂුවගේ සිත වර්තමානය තුළ ප්‍රභාෂ්වරව තිබෙනවා.zලොව්තුරා බුදුරජාණන් වහන්සේ වැසි තුන්මාසයක් භික්‍ෂූන් වන අපිට පනවන්නේ, පුරා මාස නවයක් ස්වාමින් වහන්සේලා වන අපි තුළින් ශක්තිමත් වුණ සුපටිපන්න ගුණය, උජුපටිපන්න ගුණය, උපයෝගී කොටගෙන, විවේකී වස් තුන් මාසය තුළ ඥායපටිපන්න ගුණය ඇතිකොට ගැනීමටයි. එසේ නොමැතිව, ගිහි පින්වතුන්ලා සමග මුහුවෙලා සුපුරුදු පරිදි පින්කම් කරමින් ජීවත්වීමට නොවේ. භික්‍ෂූන් වහන්සේලා වශයෙන් පුරා මාස නවයක් ප්‍රගුණ කළා වූ ආර්ය අෂ්ටාංගික මාර්ගයේ ශක්තිය, ඒ කියන්නේ උජුපටිපන්න ගුණයේ ශක්තිය උපයෝගී කොටගෙන විවේකී මනසකින්, ඥායපටිපන්න ගුණය ඇතිකොට ගැනීමයි. බුදුරජාණන් වහන්සේ ඥායපටිපන්න ගුණය කියලා ධර්මයේ හඳුන්වන්නේ, ආර්ය අෂ්ටාංගික මාර්ගයේ සම්මා සතිය, සම්මා සමාධිය පරිපූර්ණ කොටගෙන, මහා සංඝරත්නය ඇතිකොට ගන්නා වූ ලෞකික චුතූපපාත ඥාන, පූර්වේ නිවාසානුස්සති ඥාන, දිව්‍ය චක්ඛු, දිව්‍ය ශ්‍රෝත ඥාන සහ සෝවාන් සකෘදාගාමි ආදීවූ විදර්ශනාවන් ලෝකෝත්තර ඥානයන්මයි.zවර්තමාන සමාජයේ සද්ධර්මයට අදාළ සූත්‍ර, විනය, අභිධර්ම, ධර්මයන් හොඳින් හැදෑරීම, ධර්මයට සහ අධර්මයට අදාළ විභාග ඉහළින් සමත්වීම, ආචාර්ය, මහාචාර්ය පදවි ලැබීම වැනි ධර්මතාවන් ඥායපටිපන්න ගුණය යැයි වරදවා දකින පින්වතුන්ලා සිටිනවා.zඥායපටිපන්න ගුණය යනු උජුපටිපන්න ගුණයේ ඵලයයි, උජුපටිපන්න ගුණය යනු සුපටිපන්න ගුණයේ ඵලය වශයෙන් අපි නිවැරැදිව හඳුනා ගන්න අවශ්‍යයි. මේ ති‍්‍රවිධ ගුණයන්ගෙන් පෝෂණය වුණා වූ, ලොව්තුරා බුදුරජාණන් වහන්සේ අවබෝධ ඥානයෙන් දේශනාකොට වදාළා වූ, උතුම් ශී‍්‍ර සද්ධර්මය, තම අත්දැකීම් තුළින් ලැබූ පන්නරය, ශික්‍ෂණය තුළිනුයි පින්වත් ලෝකයාට ධර්මය දේශනා කිරීමේ සාමීචිපටිපන්න ගුණය ඇතිවෙන්නේ. මේ උතුම් වස්සාන කාලය තුළ මහා සංඝරත්නය වන අප විසින්, ගිහි පින්වතුන් ශ්‍රද්ධාවෙන්, ගෞරවයෙන්, කර්මය කර්මඵල විශ්වාසයෙන් යුතුව පූජා කරන සිව්පසය, මධ්‍යම ප්‍රතිපදාවට අදාළව ලබමින්, අපි තුළ ශක්තිමත්ව වැඞී තිබෙන්නා වූ ආර්ය අෂ්ටාංගික මාර්ගය ප්‍රයෝජනයට ගනිමින්, උතුම් ඥායපටිපන්න ගුණයත්, ලෝකයාගේ හිතසුව පිණිස සාමීචිපටිපන්න ගුණයත් ශක්තිමත් කොට ගැනීමේ වගකීමටයි, අපි බැඳී සිටින්නේ. එසේ නොවී, වස්සාන තුන් මාසයත්, ගිහි පින්වතුන්ලා සමඟ ගිහි වගකීම්, පින්කම් උදෙසාම අපි කැපවුණොත් බුදුරජාණන් වහන්සේ පනවා වදාළ වස්සාන කාලය පැවිදි අපගේ ජීවිතවලට, ඥායපටිපන්න ගුණයේ ඉඩෝරයම එකතුකොට ගත්තා වෙනවා. අපගේ උතුම් ඥායපටිපන්න ගුණය ඉඩෝරයට හසුවූ තැන, ලෝකයට නිවන් මඟ අර්ථාන්විතව මතුකොට දෙන, සාමීචිපටිපන්න ගුණයේ සිසිල් දිය කඳ සිඳී යැමේ, අනතුර කරාම සමාජය ගමන් කරනවා. මේ උතුම් වැසි සමයේදී, පැවිදි සමාජයේ අපි සංසාර බිය, සංසාර ගැඹුර, සංසාර දුක දකිමින්, ලෞකික බන්ධනයන්ගේ විෂම දුක දකිමින්, සුපටිපන්න ගුණය තව තව ශක්තිමත්කොට ගනිමින්, දුකින් මිදීමේ, දුක නැතිකොට ගැනීමේ එකම මාර්ගය වන ආර්ය අෂ්ටාංගික මාර්ගය ශක්තිමත් කොට ගනිමින්, උජුපටිපන්න ගුණයේ ශක්තිමත්භාවය තුළ සකස්කොට ගන්නා ඥායපටිපන්න ගුණයත්, සාමීචිපටිපන්න ගුණයත් ශක්තිමත්කොට ගැනීමේ වීර්ය අපි තුළ ඇතිකොට ගතහොත්, ලොව්තුරා බුදුරජාණන් වහන්සේ වස් ශීලය පැනවීමෙන් බලාපොරොත්තු වූ අරමුණ, සංඝ සමාජයේ අපි විසින් නිවැරැදිව ඉටුකළා වෙනවා. වස් ශීලයන් අධිෂ්ඨාන කරන, ඇසළ පොහොයට පෙරාතුව, ගෙවී ගිය වසරේ අපි තුළ වැඩුණ ආර්ය අෂ්ටාංගික මාර්ගයේ ශක්තිය, තෙරුවන් කෙරෙහි ශ්‍රද්ධාව, ප්‍රාතිමෝක්ෂ ශීලයේ අර්ථය, මෛති‍්‍රය, සමාධියේ ශක්තිය, සිදුකොට ගන්නා වූ පින්කම්, තුළින් රැස්කොට ගන්නා වූ සෑම කුසල් සහ අකුසල් සංස්කාරයන්ගේ අනිත්‍යතාවය, මේ වස් තුන්මාසය තුළ සුමගින් දකිමින් ජීවත් වෙමින්, සංස්කාරයන්ගේ යථා ස්වභාවය මතුකොට දැකීමට අපි දක්‍ෂ වුණොත් එම දක්‍ෂතාවයම අපගේ උතුම් ඥායපටිපන්න ගුණයට ශක්තියක් වුණා වෙනවා.zදැන් වේලාව සවස 5.30 ට පමණ ඇති, මුළු පරිසරයම හරිම නිහඬයි. විටෙක හඹා එන සුළඟ මොහොතකින් නවතිනවා, රාති‍්‍ර නින්දට යැමට පෙරාතුව, කුරුල්ලන් නඟන විවිධ කුරුලූ නාදයන්, පරිසරයේම කොටසක් බවට පත්වෙලා. තෘෂ්ණාවේ දෙවැනියෙක් ළඟ නොනැවතුණ, භික්‍ෂුවගේ සිත ද, නිහඬ පරිසරය වගේමයි, සිත තුළ මතුවෙන විදර්ශනාත්මක පී‍්‍රතිය, පස්සද්ධිය මේ සන්ධ්‍යාවේ පරිසරයේම කොටසක් බවට පත්වූ කුරුල්ලන්ගේ නාදයන් වගේ, වෙන්ව දකින්න බැහැ, වෙන් කරන්නත් බැහැ, විදර්ශනාත්මක සප්ත බොජ්ඣංග ධර්මයත්, විවේකී සිතක කොටසක්ම වෙනවා. සමාජය නිරතුරුවම කියන දෙයක් තමයි, ලෝකය හරිම දුකයි, ලෝකය හරිම අමිහිරියි, ලෝකය හරිම දරුණුයි කියලා. විවෘත සමාජය ඉදිරියේ මේ කතාවන් ඇත්ත වුණත්, සැබෑ ලොව්තුරා ධර්ම මාර්ගය ඉදිරියේ, ඉහත කතාවන් සියල්ලක්ම බොරු වෙනවා. තෘෂ්ණාවේ දෙවැනියෙක් ළඟ නැති, භික්‍ෂුවගේ ජීවිතය, දුකෙන් බැහැර වූ විදර්ශනාත්මක සප්ත බොජ්ඣංග ධර්මයන්ම ජීවිතය කොටගන්න ජීවිතයක් වෙනවා.zවස් තුන් මාසය තුළ මහා සංඝරත්නය උතුම් සංඝරත්නයේ ගුණයන් තුළ වැඩසිටිමින් උතුම් ඥානසම්පන්න ගුණය උදෙසා වීර්යය වඩන විට, පින්වත් ගිහි පින්වතුන්ලාට මහා සංඝරත්නය කියන අර්ථය උතුම් පින් කෙතක්ම වෙනවා. කඨින චීවර පූජාව අටමහා කුසලයක් බවට බුදුරජාණන් වහන්සේ පනවන්නේ, මේ උතුම් ඥායපටිපන්න ගුණයෙන් ශක්තිමත් වූ පින් කෙතේ සශ්‍රීක අස්වැන්නේ ශක්තිය දැකලාමයි.zපින්වත් ගිහි පින්වතුන්ලා මේ උතුම් ශක්තිමත් මහා සංඝරත්නය නමැති පින්කෙතේ, සිව් පසය වපුරා සශ්‍රීක අස්වනු ලබනවා වගේමයි, ගිහි පින්වතුන්ලා දක්‍ෂ වෙන්න ඕනේ. බුදුරජාණන් වහන්සේ වැසි තුන්මාසයක් පැනවීම තුළ, ගිහි පිංවතුන්ලාගෙන් බලාපොරොත්තු වුණ වගකීම මතුකොටගන්නට. ලොව්තුරා බුදුරජාණන් වහන්සේ දේශනා කරනවා කඨින චීවර පූජාවෙන් ලැබෙන කුසල් සංස්කාරයනුත් අනිත්‍යවෙලා යනවා. අතීත සංසාරයන් පුරාවට පටිච්චසමුප්පන්නව පින්වත් ඔබත්, මමත්, ගිජ්ජකුට පර්වතයට වඩා උසට, කඨින චීවර මහා සංඝරත්නයට පූජාකොටගෙන තිබෙනවා. ඒ සැම අටමහා කුසල් සංස්කාරයන්ට සැප විපාකයන් සකස්කොට දී අනිත්‍යභාවයට පත්වුණා. එම නිසා ගිහි පින්වතුන්ලා දක්‍ෂවෙන්න. මෙම වස් තුන්මාසය පුරාවට සහ චීවර මාසය පුරාවට, සිදුකොටගන්නා සෑම පින්කමක්ම ආර්ය්‍ය අෂ්ටාංගිකමාර්ගය වැඩෙන ආකාරයෙන් සිදුකොටගන්න. පින්කම් උදෙසා ඇතිකොටගන්නා තරගකාරී මනෝභාවයෙන් මිදෙන්න. පොඞ්ඩ වැරදුණු තැන, තමන් අවශ්‍ය දෙය සිදුනොවුණ තැන, තමන්ට මුල් තැන නොලැබුණ තැන, ලෝභ, ද්වේෂ, මෝහ ධර්මයන් ඇතිකොටගෙන සම්මා සංකප්පයන් දුර්වලකොටගන්න එපා.zපින්වත් ගිහි පින්වතුන් දක්‍ෂවුණොත් මේ උතුම් කඨින පින්කම් මාලාව, දශකුසල් ධර්මයන් වැඩෙන පින්කම් මාලාවක් බවට පත්කොටගන්නට, එහි ඵලය වශයෙනුයි පින්වත් ඔබතුළ උතුම් පංචනීවරණ ධර්මයන් තුනීවූ සම්මා සමාධිවත් සිතක් ඇතිවෙන්නේ. මේ උතුම් සම්මා සමාධියෙන් පෝෂණය වූ සිතයි, පින්වත් ඔබට මේ උතුම් අටමහා කුසලයක් වන, කඨින චීවර පූජාවන් අනිත්‍යවූ කුසල් සංස්කාරයන්ගේ කියන විදර්ශන අංග මතුකොට දෙන්නේ. බුදුරජාණන්වහන්සේ පින්වත් ගිහි පින්වතුන්ලාට වත් පින්කම් මාලාව පැනවීම තුළින් බලාපොරොත්තු වුණේ ඉහත අර්ථයයි. එසේ නොමැතිව තරගකාරීව, ආශ්වාදයන් තුළට බැසගනිමින්, ලෝභ, ද්වේශ, මෝහ ධර්මයන් වඩමින් සැරසිලි වලින් පාට පාට විදුලි බුබුඵ වලින්, ආලෝකමත් වන, අස්වාභාවික ආලෝකයන්ගෙන් මොහොතකට මිනිස් සන්තානය ආලෝකවත් කිරීම නොවේ. පින්කම් සිදුකිරීමේදී, විචිත‍්‍රභාවය, ආලෝකමත්භාවය අත්‍යවශ්‍ය කාරණාවක් වෙනවා. නමුත් එම විචිත‍්‍රභාවය, ආශ්වාදය උදෙසා නොව අවබෝධය උදෙසා විය යුතු වෙනවා.zබුදුරජාණන්වහන්සේ දේශනා කරනවා විසිතුරු විසිතුරු දෙය පූජා කරන්නට පෙරලා පටිච්චසමුප්පන්නව විසිතුරු විසිතුරු දේවල්ම ලැබෙනවාය කියලා. අතීතයේ තැඹිලි කෝම්බයක පොල්තෙල් දමා පන්දම් පත්තු කරපු අපි, බකට් එක ඉටිපන්දමක් පත්තු කරපු අපි, මැටි පහන් වැටියකින් ආලෝක පූජාවන් පවත්වපු අපිට වර්තමානයේ, විසිතුරු විසිතුරු සැරසිලි, නේක වර්ණ විදුලි බුබුඵු, පින්වත් ඔබේ දෑස් ඉදිරියට ආලෝකමත්වන මේ සුන්දර විසිතුරු ලෝකය, අතීතයේ සුන්දර විසිතුරු දේවල් තෙරුවන් සඳහා පූජා කිරීම සිතේ ඵලයයි. පින්කම් සිදුකරන පින්වතුන්ලා ඉහත ධර්මානුකූල යථාර්ථය නිවැරැදිව හඳුනාගන්න ඕනේ. පින්වත් ඔබේ දෑස් දෙක ඉදිරිපිට තිබෙන විසිතුරු, සුන්දර නේක වර්ණ විදුලි ආලෝකයන් බබළන ලෝකය, අතීත සංස්කාරයන්ගේ ඇස්බැන්දුමක්ය කියන කාරණය. බුදුරජාණන්වහන්සේ දේශනා කරනවා. මහණෙනි අනිත්‍යභාවයට පත්වෙන සංස්කාරයෝ, වංචාවක්, සංස්කාරයෝ ප්‍රෝඩාවක් ඇස්බැන්දුමක්ය කියලා. ඒ නිසාම මේ උතුම් වැසි තුන්මාසය තුළ, ආර්ය අෂ්ටාංගික මාර්ගය වැඩෙන, ආකාරයෙන් පින්කම් සිදුකරගනිමින්, මේ සැම කුසල්, අකුසල් සංස්කාරයන්ට අනිත්‍ය වී යන ධර්මථාවයක් බව එමගින් දක්විණි. අවබෝධයේ විදර්ශනාත්මක ප්‍රඥාවේ ආලෝකය පින්වත් ඔබ තුළ ඇතිකොට ගැනීමට දක්‍ෂ වෙන්න. මේ උතුම් අර්ථය තුළ පින්වත් ඔබ නිවැරදිව ස්ථානගතවුණොත් පමණක්මයි, පින්වත් ඔබ තෙරුවන් කෙරෙහි අර්ථවත්ව ශ්‍රද්ධාව ඇති උතුම් බෞද්ධ පින්වතෙක් බවට පත්වෙන්නේ.zලොව්තුරා බුදුරජාණන්වහන්සේ, තම නිය සිලට පස් ටිකක් අරගෙන දේශනා කරනවා. මහණෙනි, මැරෙන සත්ත්වයින්ගෙන් ශ්‍රද්ධාව අර්ථවත්ව සකස්කොටගෙන මියයන්නේ, මගේ නිය සිලේ තිබෙන පස් ප්‍රවාහයටයි කියලා. මහපොළොවේ පස් ප්‍රමාණයට, සත්ත්වයා අසද්ධාව තුළ මියගොස්, දුගතිගාමී වෙනවාය කියලා. තෙරුවන් කෙරෙහි ශ්‍රද්ධාව කියන අර්ථයේ ඇති උතුම් ශක්තිමත්භාවය ඉහත උපමාවෙන් පින්වත් ඔබ නිවැරැදිව ඔබ කෙරෙහි අනුකම්පාවෙන්, විතර්කයන්ගෙන් තොරව තේරුම් ගන්න දක්‍ෂවුනොත් පිංවත් ඔබට අර්ථවත්ව තෙරුවන් කෙරෙහි ශ්‍රද්ධාව ඇතිකොටගත් උතුම් බෞද්ධ පිංවතෙක් වීමේ සියලූම සාධක, මේ උතුම් කඨින පින්කම් මාලාව තුළ සැඟවී තිබෙනවාය කියන කාරණය කරුණාවෙන් සිහිපත් කරනවා.</Content>
    <Content name="book13chapter26" translatable="false">තවත් සිංහල අලුත් අවුරුද්දක්‌ අද හෙටම උදා වෙනවා. සමහරවිට පිංවත් ඔබ මෙම ලිපිය කියවන විට සිංහල අලුත් අවුරුද්ද ගෙවී ගිහින් තිබෙන්නත් පුලුවන්. මෙය සටහන් තබන භික්‍ෂුවගේ ජීවිත කාලය පුරාවට මෙවන් සිංහල අලුත් අවුරුදු පනස්‌හයක්‌ දැනට ගෙවී ගිහින් තිබෙනවා. භික්‍ෂුව උපත ලැබුවේ දෙසැම්බර් මාසයේ දිනයක නිසා භික්‍ෂුව මුල්ම සිංහල අලුත් අවුරුද්ද සැමරුවේ මාස හතරක දරුවෙක්‌ හැටියට තොටිල්ලක. එදා මගේ අම්මා තාත්තා තමන්ගේ කුළුඳුල් දරු පැටියට ලස්‌සන සෙල්ලම් බඩුවක්‌ නිල්පාට ඇඳුම් සූට්‌ එකක්‌ ගෙනත් දෙන්න ඇති. භික්‍ෂුවට මතකයක්‌ නැති වුණත් ඒ අහිංසක තරුණ අම්මා, තාත්තා විවාහ වෙලා තමන් ලැබූ කුළුඳුල් දරුපැටවාත් සමඟ සැමරුව මුල්ම සිංහල් අලුත් අවුරුද්ද භික්‍ෂුවට දැන් පෙනෙන්නේ මායාවක්‌ පමණක්‌ ලෙසින්මයි. මගේ ජීවිතයේදී සැමරුව මුල්ම සිංහල අලුත් අවුරුද්දේදී අම්මා, තාත්තා මට ලස්‌සන සෙල්ලම් බඩුවක්‌, නිල්පාට ඇඳුම් සූට්‌ එකක්‌ තෑගි කළත් අවසානයේ මම ඒ අහිංසක අම්මා, තාත්තාට මතක වස්‌ත්‍රයක්‌ පූජාකර සුසාන භූමියකදී ආදාහනය කර දැමුවා. තොටිල්ලත් ආදාහනාගාරයත් අතර දෝලනය වෙමින් නැවත නැවත සිංහල අලුත් අවුරුදු සමරන අපි ජීවිතයේ යථාර්ථය වන තොටිල්ලත් ආදාහනාගාරයත් ගැන නොසිතාම ආශ්වාදයෙන් කාමච්ඡන්දයන්ගෙන් කීකරු දරුවන් සේ මෙවරත් අලුත් අවුරුද්ද සැමරුවා වෙන්න පුලුවන්. මෙය සටහන් තබන භික්‍ෂුව පැවිදි භාවයට පත්වී දැනට වසර දහයක්‌ ඉක්‌මවා ගොස්‌ තිබෙනවා. භික්‍ෂුව පැවිදි භාවයට පත්වී ගෙවී ගිය වසර දහයක කාලය තුළ භික්‍ෂුව සිංහල අලුත් අවුරුද්දක්‌ සමරලා නැහැ. මොකද භික්‍ෂුව සිංහල බෞද්ධයෙක්‌ නොවන නිසා. බුදුරජාණන් වහන්සේ තම පියාණන් වූ සුද්ධෝදන රජතුමාට දේශනාකරනවා රජතුමනි, ඔබගේ වංශය ශාක්‍ය වංශය බව ඇත්ත. මගේ වංශය බුද්ධ වංශයයි කියලා. මෙය සටහන් තබන භික්‍ෂුව සිංහල බෞද්ධ ජාතියේ උපන් පිනෙන් එම පින ධර්මානුකූලව කළමනාකරණය කොටගෙන උතුම් බුද්ධ වංශයේ උපත ලද භික්‍ෂුවක්‌. එම නිසා භික්‍ෂුව නැවත කවදාකවත් සිංහල අලුත් අවුරුද්දක්‌ සමරන්නේ නැහැ. පෙර පින නිසාම සිංහල බෞද්ධ ජාතියේ උපන් පිංවත් ඔබට බුද්ධ වංශයේ උපත ලැබීමට මාර්ගය කියලා දෙනවා පමණක්‌මයි. භික්‍ෂුවගේ ඡන්දය බවට පත්වෙලා තිබෙන්නේ.zයම් පිංවතෙක්‌ භික්‍ෂුවගෙන් විමසුවොත් ලෝකයේ පහළ වූ ශ්‍රේෂ්ඨම ජාතිය කුමක්‌ද? කියලා භික්‍ෂුව ධර්මානුකූලව නොපැකිළිව ප්‍රකාශ කරන්නේ බුදුරජාණන්වහන්සේ උපත ලැබු ශාඛ්‍ය වංශයයි කියලා. පිංවත් ඔබ භික්‍ෂුවගෙන් විමසුවොත් ලෝකයේ පහළ වූ දෙවැනි ශ්‍රේෂ්ඨම ජාතිය කුමක්‌ද? කියල ධර්මානුකූලව භික්‍ෂුව උත්තර දෙන්නේ මිහිඳු මහෝත්තමයන් වහන්සේගේ සංඝමිත්තා උත්තමාවියගේ කරුණාවෙන් සද්ධර්මයේ ලේ උරුමයෙන් බිහිවූ සිංහල බෞද්ධ ජාතිය කියලයි.zවර්තමානයේ ජීවත්වන බුදුරජාණන් වහන්සේ හැටියට වැඩසිටින උතුම් ධර්මරත්නයේ, සංඝරත්නයේ ආශිර්වාද ලබමින් ජීවමාන බුදුරජාණන් වහන්සේ වශයෙන් වැඳුම් පිදුම් කරන ශ්‍රී මහ බෝ සමිඳුන් වහන්සේ, ස්‌වර්ණමාලී මහා සෑ සමිඳුන් වහන්සේ සෙවණ ලබන ආර්ය අෂ්ටාංගික මාර්ගය ජීවමානව පවතින උතුම් අධිගමයන්ට මාර්ගය විවෘතව පවතින ලෝකයේ ජීවත් වන පිංවත්ම ජාතිය මේ සිංහල බෞද්ධ ජාතියයි. ඉහත විවරණය ජාති වාදයක්‌ නොව ධර්මානුකූල හේතුඵල ධර්මයක්‌. ලෝකයේ ආගම් සිය ගණනක්‌ තිබුණත් බුද්ධාගම යනු ස්‌වභාවධර්මයයි. ස්‌වභාවධර්මයේ ක්‍රියාකාරිත්වයයි. බොරුකරන්න, සඟවා දේශනා කරන්න, වාද විවාද කරන්න, අභියෝග කරන්න දෙයක්‌ බුදුරජාණන්වහන්සේ දේශනා කර වදාළ ධර්ම මාර්ගය තුළ නැහැ. අනාගතයේ යම් දවසක ලෝකයේ සියලුම ආගම් විනාශ වී ගියත් බුදුදහම ලෝකයේ සැබෑම ලෝක ධර්මතාව වෙනවා. බුදුරජාණන් වහන්සේ දේශනා කරනවා. මහණනි, ඉපදීම දුකයි කියලා. තර්ක කරන්න, වාදකරන්න, සගවන්න දෙයක්‌ නැහැ. ඉපදීම නිසාමයි ජාරා ව්‍යාධි, මරණ දුක සකස්‌ වෙන්නේ. බුදුරජාණන් වහන්සේ දේශනා කරනවා. දුකට හේතුව තෘෂ්ණාවයි කියලා. තර්ක කරන්න වාද කරන්න, සඟවා දේශනා කරන්න දෙයක්‌ නැහැ. තෘෂ්ණාවේ ප්‍රමාණයටමයි පිංවත් ඔබ තුළ දුක සකස්‌වෙන්නේ. බුදුරජාණන් වහන්සේ දේශනා කරනවා දුක නැති කරන්න නම් තෘෂ්ණාව නැති කරන්නය කියලා. තෘෂ්ණාව නැතිකිරීමේ මාර්ගය ආර්යය අෂ්ටාංගි මාර්ගයයි කියලා. ඉහත චතුරාර්යය සත්‍ය ධර්මයන් ගැන වාද විවාද කරන්න අවශ්‍ය නැහැ. ලෝකයේ පරම සත්‍යයි බුදුරජාණන් වහන්සේ නමක්‌ ලෝකයට දේශනා කරන්නේ. බුදුරජාණන් වහන්සේ මේ ඇස මේ කණ අනිත්‍යයි කියලා කියනවා. මේ වේදනාව, සංඥාව, සංස්‌කාර, විඤ්ඤාණය අනිත්‍යයි වෙනස්‌ වෙනවාය කියලා කියනවා. මේ ගැන වාද කරන්න, අභියෝග කරන්න, සඟවා දේශනා කරන්න අවශ්‍ය නැහැ. ක්‍රිස්‌තු වහන්සේගේත්, අල්ලා තුමාගේත්, මහා බ්‍රහ්මයාගේත් ඇස, කන අනිත්‍ය ධර්මතාවක්‌මයි. ස්‌වභාව ධර්මයේ යථා ස්‌වභාවයයි. බුදුරජාණන් වහන්සේගේ ලොව්තුරු ධර්මය මුළු පෘථිවි ධාතුවම අළු දූවිලි වී කල්ප විනාශයන් සියයක්‌ සිදු වුවද සම්මා සම්බුද්ධ භාෂිතය නොනැසෙන ස්‌වභාවධර්මතාවක්‌මයි. සියල්ල අනිත්‍ය භාවයට පත්වෙන ලෝක ධාතුවේ බුද්ධ දේශනය යනු බුද්ධ දේශනයේ අර්ථය යනු නොනැසෙන ලෝක ස්‌වභාවයයි. නොනැසෙන ලෝක ස්‌වභාවය ලෝකයට දේශනා කරල බුදුරජාණන් වහන්සේ එම ලෝක ධර්මයට යනවා. අනිත්‍ය භාවයට පත්වී පිරිනිවී යනවා. මෙවන් දෑස්‌ පනා පිටම පෙනෙන ජීවිතයෙන්ම අත්දකින උතුම් ධර්මයක්‌, ආගමක්‌ හැටියට හංවඩු ගසා කතාකිරීමට අපේම නායක පිංවතුන් පවා පෙළඹීම අතිශය පවුකාරකමක්‌ වෙනවා.zභික්‍ෂුව ඉහත දැක්‌වූ අර්ථයට යම් පිංවතෙක්‌ එකඟ නොවන්න පුලුවන්. පිංවත් ඔබ ඉහත අර්ථයට එකඟ නොවීම මිහිඳු මහෝත්තමයන් වහන්සේගේත් සංඝමිත්තා උත්තමාවියන්ගේත් සද්ධර්මයේ ලේ උරුමයෙන් උපන් සිංහල බෞද්ධ ජාතියේ වරදක්‌ නම් නොවේ. සිංහල බෞද්ධ රටේ දේශපාලන නායක පිංවතුන් ආර්ය අෂ්ටාංගික මාර්ගයේ ගමන් කිරීමට අවම වශයෙන් පංචශීලය තුළවත් ශක්‌තිමත් වීමට ජනතාවට පූර්වාදර්ශයක්‌ නොදීමේ වරදයි. සමහරක්‌ දෙමාපියන් තම දරුවන්ට, ගුරුවරුන් තම ශීෂ්‍යයන්ට අවම වශයෙන් පංචශීලයවත් ආරක්‍ෂා කර ගැනීමට පූර්වාදර්ශයන් නොදීමේ වරදයි. පංචශීලය ආරක්‍ෂා කර නොගැනීම නිසාම සම්මා දිට්‌ඨියේ අර්ථයන් දුර්වල නිසාම සිංහල බෞද්ධකමක්‌ නැති සිංහල බෞද්ධ ජාතියක්‌ බවට වර්තමානයේ සිංහල බෞද්ධයා ක්‍රමානුකූලව දුර්වලභාවයට පත්වී යනවා.zබුදුරජාණන් වහන්සේ ජීවමානව වැඩසිටියද, ශාක්‍ය වංශය විනාශය කරා ගමන් කරන්නේ ශාක්‍යයන් තුළ තිබූ අධික මාන්නය නිසාමයි කියලා ධර්මයේ සඳහන් වෙනවා. වර්තමානයේ සිංහල, බෞද්ධ ජාතිය විනාශය කරා ගමන් කරන්නේත් පංචශීලයේ දුර්වලභාවය නිසාමයි. සිංහල බෞද්ධ ජනතාව සම්මා දිට්‌ඨියේ අර්ථයන් හොඳින් හඳුනාගෙන සිටියද පංචශීලයේ දුර්වල භාවය නිසාම සකස්‌වෙන ඉන්ද්‍රිය අසංවරය සම්මා දිට්‌ඨියේ අර්ථයන් නුවණින් දැකීමේ ශක්‌තිය දුර්වල කර දමනවා. එවිට ලද දෙයින් සතුටු වීම අල්පේච්ඡතාව, මධ්‍යම ප්‍රතිපදාව කියන අර්ථයන්ගේ සීමා ඉරෙන් බැහැරවයි පියවර තබන්නේ. මේ හේතුව නිසාම ශීලයෙන් දුර්වල, නොමැරෙන මිනිසුන් ලෙස ජීවත් වීමේ ක්‍රියාන්විතයට ජාතිය සෙමින් සෙමින් ගමන් කරනවා.zඅවංකවම පිංවත් සිංහල බෞද්ධ ඔබ මෙම සිංහල අලුත් අවුරුද්දේ ප්‍රීතියෙන් සතුටින් ගත කළාද කියලා ධර්මානුකූලව සිතල බලන්න. තෙරුවන් උදෙසා වත් පිළිවෙත් සිදු කිරීමට ඔබට අවස්‌ථාව ලබාදෙන පුණ්‍යකාලයේ පටන් හිස තෙල් දමා ස්‌නානය කරන මොහොත දක්‌වා එම චාරිත්‍රයන් ඔබ නිවැරුදිව ඉටුකළාද මවු දෙමාපියන්ට වැඩිහිටියන්ට කළයුතු වත්පිළිවෙත් නිවැරැදිව ඉටුකළාද. ඔබේ බිරිඳට, දරුවන්ට, සිවාමිපුරුෂයාට, හිතවතුන්ට, ඥාතීන්ට කළයුතු වත්පිළිවෙත් නිවැරැදිව ඉටුකලාද සිංහල බෞද්ධකමේ අර්ථය වන ආර්ය අෂ්ටාංගික මාර්ගය ශක්‌තිමත් වෙන ආකාරයෙන් කටයුතු සිදුකිරීමෙන් අවංකවම ඔබ සතුටු වෙනවානම්, ප්‍රීති වෙනවා නම් එම සතුට ප්‍රීතිය කියන්නේ ලෞකික සප්තබොඡ්ඣංග ධර්මයන්ට අදාළ ශ්‍රේෂ්ඨ ධර්මතාවක්‌. ප්‍රීතිය හේතුවකින් තොරව සකස්‌වෙන ධර්මතාවක්‌ නොවේ. ප්‍රීතිය ඇතිවෙන්න හේතුව වීර්යයි. වීර්ය හේතුවකින් තොරව ඇතිවන ධර්මතාවක්‌ නොවෙයි. වීර්ය ඇතිවීමට හේතුව ධර්මානුකූලව සිතීමයි. ධර්මානුකූලව සිතීම හේතුවකින් තොරව ඇතිවන ධර්මතාවයක්‌ නොවේ. ධර්මානුකූලව සිතීම ඔබ තුළ සකස්‌වෙන සති සම්බොඡ්ඣංගයේ ඵලයයි.</Content>
    <Content name="book13chapter27" translatable="false">ලොව්තුරා බුදුරජාණන් වහන්සේ දේශනා කරනවා තමන් උපන් කිඹුල්වත් පුර නුවරින් හමා එන සුළඟත් සුවදායකයි කියලා. එසේ බුදුරජාණන් වහන්සේ දේශනා කරන්නේ බෝධිසත්වයන් වහන්සේ නමක්‌ පස්‌මහ බැලුම් බලල ලෝකයට පහළ වන දේශයත්, හේතුඵල ධර්මයක්‌ නිසාමයි. යම් පිංවතෙක්‌ උපදින මවුබිම කියන්නේ හේතුඵල ධර්මයක්‌. පිංවත් ඔබ සුන්දර ස්‌වභාව සෞන්දර්යයෙන් පිරිපුන් ශ්‍රී සද්ධර්මය මුල්බැසගත්, ආර්යය මහා සංඝරත්නය වැඩ සිටින භූමියක ඉපදුණේ අතීත පින කුසලය කියන හේතුව නිසාමයි.zඅපි පාසල් අධ්‍යාපනය ලබන විට පන්තියේ අකුරු කියල දුන්න පිංවත් ගුරුතුමියක්‌ අපිට කියලා දුන්නා තමන් උපන් රටත්, තමන්ව ලෝකයට බිහිකරපු අම්මාවත් එකක්‌ හැටියට දකින්න කියල. වර්තමානයේ එම පිංවත් ගුරු මහත්මිය මිය පරලොව ගිහිල්ලා. සියලු සංස්‌කාරයෝ අනිත්‍ය වුවත් මෙය සටහන් තබන භික්‍ෂුව, උපන් රට දකින්නේ තමන්ගේ දෙවැනි අම්මා හැටියටයි. මාව ලෝකයට බිහිකරපු අම්මා මට පෙවූ මවුකිරෙනුයි මගේ ලේ, මස්‌, සම්, ඇට, නහර, දැනුම, බුද්ධිය පෝෂණය වුණේ. ඒ වගේමයි මගේ උපන් රට නමැති දෙවැනි අම්මා මට පෙවූ උතුම් සද්ධර්මයේ මවුකිරි සුවඳ සත්පුරුෂභාවයේ කලගුණ සැලකීමේ මවුකිරි සුවඳ, ශීලාචාර ධර්මයන්ගේ, සදාචාරධර්මයන්ගේ මවුකිරි සුවඳ, ඒ පිංවත් මාතෘභූමිය නමැති මගේ දෙවැනි අම්මාගේ දෙතනින් බිව් මවු කිරේ ශක්‌තියෙනුයි පෝෂණය වුණේ. පිංවත් දෙවැනි අම්මාගේ ඉහත මවු කිරෙන් ලද පන්නරයයි. මේ උතුම් පැවිදි ජීවිතය තුළ ශක්‌තිමත් වෙන්න අපට අවශ්‍ය පෝෂණය ලබාදුන්නේ.zරුවන්වැලිමහ සෑ සමිඳුන්, ජය ශ්‍රී මහ බෝ සමිඳුන්, ශ්‍රී දන්ත ධාතූන් වහන්සේ, ශ්‍රීපාදපත්ම වහන්සේගේ පූජනීයත්වය දරාගෙන, උතුම් සම්මා සම්බුද්ධ ශාසනයේ සැබෑම අර්ථයන් දරාගෙන ජීවත්වන පිංවත් දෙවැනි මෑණියන් තම කුසෙන් උපන් පිංවත් දරුවන් කොපමණ නම් පිරිසකට දිව්‍ය මනුෂ්‍ය සැපයන් කරා නැවත සුගතිගාමී වෙන්න, උතුම් අධිගමනයන් සාක්‌ෂාත් කර දෙන්න, ලෝකයේ දුර්ලභම ලැඡ්ජා භය දෙක ඇතිකර දෙන්න උපකාරක ධර්මයන් සකස්‌කර දෙන්නට ඇතිද?zපිංවත් දෙවැනි මෑණියනි, ඔබේ මාතෘත්වයේ කරුණා ගුණයෙන් මොන තරම් නම් සිංහල, ද්‍රවිඩ, මුස්‌ලිම් දූ පුතුන් සැනසිල්ලේ ජීවත් වෙනවා ඇත්ද? නමුත් පිංවත් ඔබේ මාතෘත්වයේ ඇති උත්තරීතරභාවය හඳුනාගෙනත්, ඔබේ උතුම් මවු ගුණයන් හඳුනාගෙනත්, ඔබේම අතලොස්‌සක්‌ අකීකරු දරුවෝ පිංවත් ඔබව කෑලිවලට කඩන්නට, ඔබට මවුපිය උරුමයෙන් ලැබුණු දේපළ සම්පත් විකුණා දමන්නට හිස ගිනිගත්ත අය සේ හැසිරෙද්දී, ඔබ ඒ අකීකරු අසත්පුරුෂ ඔබේම දරුවන්ට දක්‌වන උපේක්‍ෂාව ඔබේ මාතෘත්වයේ ගුණාත්මකභාවය තව තවත් ශක්‌තිමත් කරනවා මෑණියනි.zමවකගේ රැකවරණය නොහඳුන, උතුම් සම්මා දිට්‌ඨියේ අර්ථයන් නොහඳුනන ඔබේම අසත්පුරුෂ සමහරක්‌ දේශපාලන දූ පුතුන් පිංවත් ඔබට කුමන කෙණහිලිකම් කළ ද උතුම් මාතෘත්වය විකුණාගෙන ජීවත් වීමට උත්සාහ කළ ද පිංවත් මෑණියනි, ඔබේ මවුකිරෙන් පෝෂණය වූ ඔබේම සත්පුරුෂ කීකරු දූ පුතුන් පිංවත් එවැනි සත්පුරුෂ දරුවන්ගේ පිනෙන්, කුසලයෙන් පෝෂණය වන, සත්පුරුෂ සම්මාදිට්‌ඨියට පත් මහේශාක්‍ය දෙවිවරුන් ඔබව හෙටත් ආරක්‍ෂා කරාවි. ඔබව හෙටත් පෝෂණය කරාවි.zදයාබර දෙවැනි අම්මේ, මේ නිමේෂයේදීත් ඔබ ඔබේ පිංවත් දරුවන් වන අප දෙස බලා සිටින, ඔබේ උපේක්‍ෂා සහගත අහිංසක දෑස්‌ දෙක භික්‍ෂුවට මැවිලා පෙනෙනවා. භික්‍ෂුවට සිතෙනවා ඔබේ දෑසට ඇඟිල්ල තියලා 'දයාබර අම්මේ, මේ ඇස්‌ අනිත්‍යයි, අම්මේ මේ කන අනිත්‍යයි' කියලා ඔබට අනිත්‍ය ධර්මයේ පාඩමක්‌ කියලා දෙන්න. ඒත් මෑණියනි, ඔබට අනිත්‍ය අර්ථය ගැන අමුතුවෙන් කියලා දෙන්න අවශ්‍ය නැහැ. භික්‍ෂුවට හොඳටෝම විශ්වාසයි, ඔබේම මවුකිරෙන් පෝෂණය වුණ, අකීකරු අසත්පුරුෂ සමහරක්‌ දේශපාලන දූ පුතුන් ඔබට කරන අයහපත දැකලාම, පිංවත් ඔබේ සුන්දර රූපශ්‍රීය මුඩුබිමක්‌ බවට පත්කරනවා දැකලාම, ඔබගේ උරුමයෙන් ලද දේපළ මත්කුඩට ඇබ්බැහි වූවන් සේ විකුණාගෙන කන හැටි දැකලාම, සම්මා සම්බුද්ධ ශාසනයට කරන අගෞරවයන් දැකලාම, දැන් පිංවත් මෑණියන්ට වැටහෙනවා ඇති මේ සියල්ලම ඔබගේ වසඟයේ තබාගන්න බැහැය කියන කාරණය. ඒත් පිංවත් දයාබර දෙවැනි අම්මේ, ඔබට අනිත්‍ය සංඥාවන් වැඩුණත්, පිංවත් ඔබ දැන්ම නම් ලෝකයෙන් නිවී යන්න එපා. ඔබ ලෝකයෙන් නිවී ගියොත් එය ලෝකයෙන් උතුම් ශ්‍රී සම්මා සම්බුද්ධ ශාසනය අතුරුදන් වීමේ ආරම්භය වේවි. තුන්වැනි ලෝක යුද්ධයක ආරම්භයක්‌ වේවි. පිංවත් ඔබ ආරක්‍ෂා කරගෙන පැමිණි උතුම් මනුෂ්‍යත්වයක අවසානයක්‌ වේවි.zපිංවත් ඔබේම මවුකිරෙන් පෝෂණය වුණ, මේ දක්‌වා සමගියෙන් ජීවත් වුණ ඔබේම පිංවත් දරුවන් වන සිංහල, ද්‍රවිඩ, මුස්‌ලිම් සියලුම දූ පුතුන්ට තවදුරටත් පිංවත් මෑණියන් විදර්ශනාත්මක මෛත්‍රියම පතුරුවන්න. එම විදර්ශනාත්මක මෛත්‍රියේ ශක්‌තිය, මාතෘ ඝාතක අකුසලය සිදුකර ගැනීමට උත්සාහ කරන ඔබේ අකීකරු සමහරක්‌ දේශපාලන දූ පුතුනට තම දෙවැනි අම්මාගේ මාතෘත්වයේ ගුණයන් ගැන නැවත සිතීමට මේ ලැබුණා වූ අවස්‌ථාව ධර්මානුකූල ප්‍රවේශයක්‌ වේවා.zවර්තමානයේ කුමන අභියෝගයක්‌, අසත්පුරුෂ ධර්මයන්, සදාචාර විරෝධී ධර්මයන් මෝදු වී පැමිණිය ද පිංවත් මාතෘ භූමිය නමැති දෙවැනි මෑණියනි, ඔබ ආරක්‍ෂා වී මෙතුවක්‌ කලක්‌ ජීවත් වන්නේ තම ශීලයන් ආරක්‍ෂා කොටගෙන ජීවත්වන, තම ශීලයන්, ආරක්‍ෂාකර ගැනීමටම වෙර දරන භික්‍ෂු, භික්‍ෂුණී, උපාසක, උපාසිකා කියන සිවුවනක්‌ පිරිසගේ කුසල් ශක්‌තිය නිසාත්, පන්සල් ආරණ්‍ය ආශ්‍රිතව සිදුකෙරෙන අප්‍රමාණ පිංකම් හේතුවෙන් ශක්‌තිමත් වන සම්මා දිට්‌ඨියට පත් දෙවියන්ගේ ශක්‌තිය නිසාත්ය. ඒ වගේමයි, සිල් පද ආරක්‍ෂා කොටගෙන ජීවත්වන අන්‍ය ආගමික පූජකතුමන්ලා වගේම, ශිල්පද ආරක්‍ෂා කොටගෙන ජීවත්වන අන්‍ය ආගමික ගිහි පිංවතුන්ලාත් නිසාමය. වර්තමානයේ රටේ මුළු උතුරු ප්‍රදේශයේම දැඩි නියඟය විසින් බිලිගත් කාන්තාර ප්‍රදේශයක්‌ බවට වේගයෙන් පත්වීගෙන යනවා. මහ වන සංහාරයක්‌ සමඟ නැගෙනහිර ප්‍රදේශය ද කාන්තාර ප්‍රදේශයක්‌ බවට පත්වීගෙන යනවා. පිංවතුන් හොඳින් අවධානය යොමුකොට බලන්න, රටේ බලවත් කාලගුණික දේශගුණික පාරිසරික විකෘතීන් සිදුවෙමින් පවතින්නේ ශීලයේ ශක්‌තිය දුර්වල, කර්මය කර්මඵල විශ්වාසය දුර්වල, ලෝභ ද්වේෂ පළිගැනීම වඩන මනුෂ්‍යයන් ජීවත්වන ප්‍රදේශ ආශ්‍රිතවයි කියන කාරණය පිංවතුන්ලාට වැටහේවී.zරටක්‌ පාලනය කරන පිංවතුන්ලාට, පංචශීලය ආරක්‍ෂා කොටගෙන ජීවත්වන ජනතාවක්‌ තුළින් රටට අත්වන යහපත ධර්මානුකූලව හඳුනාගැනීමේ දක්‍ෂභාවය තිබිය යුතුය. ඒ දක්‍ෂභාවය ඇතිකොට ගැනීමට නම්, පළමුවෙන්ම රට පාලනය කරන පිංවතුන්ලා පංචශීලය ආරක්‍ෂා කළ යුතු වෙනවා. පංචශීලයේ ආරක්‍ෂාවයි, පිංවත් පාලකයන් තුළ ඉන්ද්‍රීය සංවරය ඇතිකොට දෙන්නේ. ඉන්ද්‍රීය සංවරභාවය දුර්වල වුණ තැනදී පාලකයන්ගේ අසංවරභාවයන් හේතුවෙන් මුළු රටම අසංවරභාවයට පත්වීමේ ක්‍රියාන්විතයයි සිදුවන්නේ. දයාබර පිංවත් දෙවැනි මෑණියනි, අසාධ්‍ය රෝගී තත්ත්වයකින් යම් පමණකට සුවයක්‌ ලැබූ පිංවත් ඔබට දීර්ඝායුෂ සැලසේවා. පාලක පිංවතුන්ලාටත්, පිංවත් ජනතාවටත් සම්මා දිට්‌ඨියේ සුන්දරම අර්ථයක්‌ වන කර්මය කර්මඵල විශ්වාසය තව තවත් ශක්‌තිමත් වේවා. අයහපතෙන් මිදී යහපතම ජීවිතයට එකතුකොට ගැනීමට පාලක පිංවතුන්ලාගෙන් පූර්වාදර්ශයන් ලැබේවා.</Content>
    <Content name="book13chapter28" translatable="false">බුදුරජාණන්වහන්සේ දේශනා කරනවා රූපය, වේදනාව, සංඥාව, සංස්‌කාර, විඤ්ඤාණය නිරතුරුවම වෙනස්‌ වෙනවාය කියලා. සිතාගන්න බැරි ආකාරයට කිපෙනවාය, කැඩෙනවාය, බිඳෙනවාය, විසිරෙනවාය කියලා. සංස්‌කාරයන්ගේ විපරීත වීමෙන් නිශ්චලව පැවැති මහා සාගරය යක්‍ෂාවේශයෙන් ගොඩබිමට ගලන්නා සේ සංස්‌කාරයන්ගේ විපරීත වීමෙන් මේ ජීවිතයේ බෞද්ධ ඔබ ඊළඟ ජීවිතයේදී අබෞද්ධයෙක්‌ වෙන්න පුළුවන්. සංස්‌කාරයන්ගේ විපරීතභාවයෙන් විඤ්ඤාණය විපරීත ඵලයන් නිපදවනවා.zලෝකය ඔබට වූ කල, විනාශයේ විත්තිකරුවාත් පැමිණිලිකරුවාත් ඔබම බව ඔබට අමතක වෙනවා. ඔබේ වාසියට විටෙක පැමිණිල්ල නියෝජනය කරන ඔබ, ඔබේම වාසියට විටෙක ඔබවම විත්තිකරු බවට පත්කරනවා. මාරයාගේ අධිකරණ ක්‍රියාවලියේ පොලිසියත්, පැමිණිල්ලත්, විත්තියත්, අධිකරණයත් සියල්ලම මාරයාගේම වූ කල, ඔබ කළ යුත්තේ අසාධාරණයට එරෙහිව සටන් කිරීමත්, සාධාරණය ඉල්ලා යැදීමත් නොව මාරයාගේ ලෝකයෙන් නිවී යැම යැයි දැකීමට ඔබ තවම අදක්‍ෂ වී තිබෙනවා. මේ අදක්‍ෂභාවය පිංවත් ඔබ තුළ සකස්‌වෙලා තිබෙන්නේ ඔබ තවමත් නොනවත්වාම සිතන නිසා. ඔබ ඔය සිතන සිතිවිල්ලක්‌ සිතිවිල්ලක්‌ පාසා ඔබව අනාගත පටිච්චසමුප්පන්න ලෝකය ඔබ විසින්ම අස්‌වද්දා ගන්නවා. අයාලේ භවත්‍රය පුරා දුවන පටිච්චසමුප්පන්න සිත දමනය කොට ගන්න බුදුරජාණන්වහන්සේ චිත්තානුපස්‌සනාව පැහැදිළිව දේශනාකොට තිබියදීත් පිංවත් ඔබ නැවත නැවතත් ඔබට අදාළ ලෝකයක චිත්තානුපස්‌සනාවක්‌ මවනවා. නැවතීම පැත්තක තැබූ මේ ඊනියා චිත්තානුපස්‌සනාව හේතුවෙනුත් ඔබ අනාගත ලෝකයම අස්‌වද්දා ගන්නවා. චිත්තානුපස්‌සනාව තුළින් බුදුරජාණන්වහන්සේ පිංවත් ඔබේ ලෝකයට සිතීමෙන් සිදු වන විඩාව මඟහරවා, විවේකයක්‌ ලබාදෙනවා. කුසල් අකුසල් සිත්, පංච නීවරණ, සප්තබොඡ්ඣංග සිත්, හොඳ නරක බේදයකින් තොරව විවේක ගන්වනවා. ඔබ මොහොතක්‌ චිත්තානුපස්‌සනාවෙන් සිතීමට විවේකයක්‌ ලබාදෙනකොට අනාගත ලෝකය ගොඩනැඟීම උදෙසා දිවීමට නලියන සිත හොඳින් ජවය දෙනවා. එහෙත් සිතීමට ඔබ විවේක දීලයි සිටින්නේ. අනවබෝධාත්මක සිත ඔබ මොනතරම් චිත්තානුපස්‌සනාවෙන් විවේක ගන්වන්නට හැදුවත් ඒ සිත හරියට සුනාමියක්‌ වගේමයි. සිතාගන්න බැරි තැනකින් රූපයක්‌ කෙරෙහි තෘෂ්ණාවෙන් ඇලීම, ගැටීම, උපේක්‍ෂාවන් අතර බැසගන්නවා. දැන් ඉතින් ඔබ ආයෙමත් සිතනවා. විවේකයක්‌ අනවශ්‍ය සිත බලගන්වන බලශක්‌තිය තෘෂ්ණාවම වෙනවා.zසුනාමියක්‌ කියන්නේ, සුළි සුළඟක්‌ කියන්නේ, භූමි කම්පාවක්‌ කියන්නේ සතර මහා ධාතුවේ කිපීමක්‌ වුවත්, ඊට මූල බීජය සකස්‌කොට දුන්නේ මනුෂ්‍යයාගේ තෘෂ්ණාව බව මතුකොට දැකීමට මනුෂ්‍යයාට ඇති අනවබෝධය නිසාම, තව තවත් මනුෂ්‍යයා සොයාගෙන සුනාමි, සුළිසුළං, භූමි කම්පා එනවා. එවිට පිංවත් මනුෂ්‍යයා සුනාමියට, සුළි සුළඟට, භූමි කම්පාවට හේතුවූ තෘෂ්ණාව අමතකකොට රූපය කෙරෙහි ඇති තෘෂ්ණාව නිසාම, සරම කැහැපොට ගසාගෙන ආරක්‍ෂිත ස්‌ථාන කරා දුවනවා. තෘෂ්ණාවට විපාකය පැමිණෙද්දී නැවත නැවත තෘෂ්ණාව ගොඩගසා ගන්නවා. තෘෂ්ණාවේ ඵලයයි ඔබ අත්විඳින ශෝක, පරිදේව, දුක්‌ඛ දෝමනස්‌සයන්. ප්‍රියයන්ගේ වෙන්වීම්, අප්‍රියයන් හා එක්‌වීම් තෘෂ්ණාවේ ප්‍රමාණයටම සත්වයාගේ දුක සකස්‌කිරීම් වෙනවා.zබුදුරජාණන්වහන්සේ දේශනා කරනවා 'මහණෙනි, ඔබලා රුක්‌ඛමූල, ශුන්‍යාගාර, ආරණ්‍ය, ගල්ගුහා, පිදුරු ගෙවල් ඇසුරු කරමින් පරිසරයේම කොටස්‌කරුවෙක්‌ වෙන්නය කියලා. පරිසරයත් ඔබත් දෙකක්‌ නොව එකක්‌ වෙන්න'ය කියලා. 'පරිසරය, ස්‌වභාවදහම ඉක්‌මවා යන්න එපා' ය කියලා. භික්‍ෂූන් පරිහරණය කරන චීවරය, අඳනය ගත නොහැකි ලෙස දිරාගිය කල එය ඇඳඇතිරිලි වලට, පාපිස්‌නාවට, කුටියට මැටී තැබීමට ගන්න කියලයි බුදුරජාණන්වහන්සේ අපට අවවාද කොට තිබෙන්නේ.zසතර මහා ධාතුව, සතර මහා ධාතුවේ කිපීම උදෙසා නොව, ස්‌වාභාවිකවම සතරමහා ධාතුවේ ක්‍රියාකාරිත්වය උදෙසා යොමු කිරීමේ වැදගත්කමයි බුදුරජාණන්වහන්සේ අපට උගන්නා තිබෙන්නේ. නමුත් වර්තමානයේ ස්‌වාභාවික පරිසරයට මනුෂ්‍යයාගේ තෘෂ්ණාව නිසාම එයට බලවත් අඩන්තේට්‌ටම් කරනවා. අවුරුද්දෙන් පල එන ගසේ මාස 6න් පල හටගන්නවා. මාස 6න් මල් එන ගහේ මාස 1න් මල් හටගන්නවා. පස්‌කඳු, වැලිකඳු, ගල්කඳු අතිවේගයෙන් විනාශයට දමනවා. වෙරළ තීරය වේගයෙන් පටුභාවයට පත්කොට තිබෙනවා. කුණු කඳු ගොඩගැසෙනවා. යතුරු පැදියෙන් යන පිංවතාත් පරිසරයට විෂ වායුවම එකතු කරනවා. මනුෂ්‍යයාගේ තෘෂ්ණාවේ සුමිහිරි ගීතය අනාගත දුකේ අඳෝනාවක්‌ම වෙනවා.</Content>
    <Content name="book13chapter29" translatable="false">සත්ත්වයාගේ කුසල් අකුසල් සංස්‌කාරයන් හේතුවෙන්ම සකස්‌වෙන ස්‌වභාවික පරිසරය, සුන්දර ධර්මයේ අර්ථයනුත්, අසුන්දර අධර්මයේ අර්ථයනුත් ඔබට කියලා දෙනවා. කාලය, දීපය, දේශය, කුලය, මව කියන පස්‌මහ බැලුම් බලලා බුදුරජාණන් වහන්සේනමක්‌ පහළවන යුගය කුසල් ධර්මයන්ගේ ඵලයෙන් ගොඩනැගෙන සුන්දර පාරිසරික කතාවක්‌ අපට කියලා දෙනවා. කුසල් ධර්මයන්ගේම ඵලයෙන් බිහිවුණා වූ සුන්දර පරිසරයක්‌. ඒ වගේමයි බුදුරජාණන් වහන්සේ ජීවමානව සිටියදීම විශාලා මහනුවර නියං සායෙන් මතුකොට දුන් දුර්භික්‍ෂයෙන් මීනි කඳු ගොඩගැසෙන තරමට අකුසලයේ අසුන්දර පාරිසරික කතාවනුත් ඔබ අසා තිබෙනවා. මේ දෙආකාරයේම කතාවන් ගොඩනැඟෙන්නේ මනුෂ්‍යයාගේ කුසල්, අකුසල් ක්‍රියාකාරිත්වයන් හේතුවෙන්මයි. ලෝකය ඔබම වූ කල, ලෝකය තුළ සකස්‌ වෙන හොඳ නරක දෙකේම නිර්මාණකරු ඔබම වෙනවා. නමුත් පිංවත් ඔබ හරිම අසාධාරණයි. හොඳ දෙයක්‌ විපාක දෙනකොට උඩ පැනලා එය ඔබේ කරගන්නා ඔබ, නරක දෙයක්‌ විපාක දෙනකොට ආණ්‌ඩුවට, නැති නම් තවත් කාටහරි ඇඟිල්ල දිගු කරනවා.zභික්‍ෂුව මේ මොහොතේ වැඩසිටින්නේ අභය භූමියක්‌ ආශ්‍රිතව තිබෙන කුටියක. අවුරුදු තුනකට පසුවයි භික්‍ෂුව මේ කුටියට වැඩියේ. මීට පෙරාතුව මේ කුටියේ වැඩසිටි සෑම අවස්‌ථාවකදීම දිනපතාම වාගේ අලියකුගේ අතු බිඳීමක්‌ හෝ දර්ශනයක්‌ දකිනවා. මෙවර භික්‍ෂුව කුටියට වැඩම කරලා අදට දින දහයක්‌ වෙනවා. අලියෙක්‌ තබා, අලි අඩි සලකුණක්‌වත් භික්‍ෂුව තවම දැක්‌කේ නැහැ. මනුෂ්‍යයාගේ තෘෂ්ණාවයි අලියාගේ තෘෂ්ණාවයි දෙකම එකතුවූ තැන දෙපාර්ශ්වයම දුකට පත්වෙලා. මිනිස්‌සු අලි මරණවා. මැරෙන අලි පටිච්ඡසමුප්පන්නව නැවත අලි වෙලා මිනිස්‌සුන්ව මරනවා. අලි මිනිස්‌ ගැටුම භවයෙන් භවයට ගලාගෙන යනවා. තෘෂ්ණාව සැඟවිලා අපි හැමෝටම ඔච්චම් කරනවා.zඅතීතයේ විශාලා මහනුවර ජනතාවකගේ විපාකයට පැමිණි බලවත් අකුසල මූලයන් නිසාම, බුදුරජාණන් වහන්සේට සිදුවෙනවා පන්සියයක්‌ මහා සංඝරත්නය මහරහතන් වහන්සේලා ප්‍රමුඛව විශාලා මහනුවරට වැඩම කරවන්නට. ශක්‌තිමත් අකුසලයක්‌, ශක්‌තිමත් කුසලයකින් යටපත් කිරීමේ උපක්‍රමයයි බුදුරජාණන් වහන්සේ මෙතැනදී උපයෝගීකර ගන්නේ. එසේ නොවී බුදුරජාණන් වහන්සේ ආනන්ද ස්‌වාමීන් වහන්සේට කථාකොට ආයුෂ්මත්නි, ඔබවහන්සේලා විසිපස්‌නමක්‌ සමඟ විශාලා මහනුවරට වැඩම කොට රතන සූත්‍රය දේශනා කරන්න කියලා, ආනන්ද ස්‌වාමීන් වහන්සේ පිටත්කොට හැරියා නම්, විශාලා මහනුවර ජනතාවගේ අකුසලයෙන් උපන් බලවත් දුර්භික්‍ෂය නිමාකොට වැසි වැටීම සිදුනොවන බව බුදුරජාණන් වහන්සේ මැනවින්ම දැනගෙන සිටින්නට ඇති. ඒ නිසාමයි බුදුරජාණන් වහන්සේ ප්‍රමුඛ පන්සීයයක්‌ මහා සංඝරත්නය විශාලා මහනුවරට වැඩම කරන්නේ.zඉහත කාරණයෙන් පිංවත් ඔබ තේරුම් ගත යුතුයි, ධර්මය අමතක කරලා, ශීලය මගහැරලා, සදාචාරයට තිත තියලා, තෘෂ්ණාවේ බලු පොරයට වැටිලා මුදල් සොයාගෙන ආශ්වාදය පසුපසම හඹායන සමාජය අනාගතයේදී දුකට වැටුණොත් රතන සූත්‍රය දේශනා කරන්න බුදුරජාණන් වහන්සේවත් ලෝකයේ නැහැය කියන කාරණය. අපි රතන සූත්‍රය දේශනා කළත්, ඒ තෘෂ්ණාව විසින් තෘෂ්ණාවටම පිරිත් කීවා හා සමාන වෙනවා. ලොකු ප්‍රාතිහාර්යයක්‌ බලාපොරොත්තු වෙන්න බැහැ. ඔබම ලෝකය වූ කල ලෝභ ද්වේෂ මෝහ ධර්මයන් නිසාම ඔබ ගොඩගසා ගත්තා වූ අකුසල් කඳු සතර මහා ධාතුවේ කිපීම් ඔස්‌සේ ඔබේම හිස මතට කඩා වැටෙද්දී පිංවත් ඔබව ආරක්‍ෂා කරන, එකම ආරක්‍ෂක පවුර වන්නේ උතුම් සද්ධර්මයමයි. එසේ නැතිව වැරදි නිවැරදි කිරීමට යැම නොවෙයි.zබුදුරජාණන් වහන්සේ තමන්ගේ ශ්‍රාවකයන් වන අපට සමාජය නිවැරදි කරන්න යන්නය කියලා දේශනා කරලා නැහැ. යම් මනුෂ්‍යයෙක්‌, පිරිසක්‌ පරිසරය විනාශ කරනවා නම්, සතුන් මරනවා නම්, ගස්‌ කොළන් විනාශ කරනවා නම්, රාජ්‍ය ධනය සොරකම් කරනවා නම්, රජවරු දූෂිත වෙනවා නම්, අධිකරණය දූෂිත වෙනවා නම් මේවාට එරෙහිව සටන් කරන්න, පොලීසි යන්න, අධිකරණයටත් යන්න ජනතාව පෙළගස්‌වන්න කියලා භික්‍ෂූන් වන අපට බුදුරජාණන් වහන්සේ දේශනා කරලා නැහැ. බුදුරජාණන් වහන්සේ ශ්‍රාවකයින් වන අපට අවවාද කරන්නේ, භික්‍ෂුවක්‌ වන ඔබ ප්‍රාතිමෝක්‍ෂ ශීලයේ ආරක්‍ෂාව තුළ සිටිමින් වරදේ ආදීනවය සමාජයට දේශනා කරන්නය කියලයි. ආදිනවය අසලා එම පිංවතුන් නිවැරදි නොවනවා නම් ඊට එහා කළයුත්තක්‌ බුදුරජාණන් වහන්සේ භික්‍ෂූන් වන අපට පවරලා නැහැ. හැදෙන නොහැදෙන එක සමාජයේ වගකීමක්‌. ලෝකය යනු ඔබම යැයි ධර්මානුකූලව හඳුනා නොගෙන, හදන්න බැරි ලෝකය හදන්න ගොස්‌ මෙලොව, පරලොව දුකට වැටුණ මොන තරම් පිරිසක්‌ ගිහි පැවැදි සමාජයේ සිටියා ද, සිටිනවා ද කියලා ඔබම සිතා බලන්නකෝ.</Content>
    <Content name="book13chapter30" translatable="false">පිංවත් ඔබේ හෘදසාක්‌ෂියට තට්‌ටුකර අහන්නකෝ ඔබත් මේ කරමින් ඉන්නේ ලෝකය යනු ඔබමයයි හඳුනා නොගෙන ඔබට අයිති නැති අනුන්ගේ ලෝකයක්‌ හැදීමට යැම නොවේ ද කියලා. අනුන්ගේ ලෝකය හැදීමට යැමෙන් තමන්ගේ ලෝකය භව ගමනේ රස්‌තියාදුකාරයෙක්‌ බවට පත්කරවන ක්‍රියාන්විතයකයි ඔබ මේ යෙදී සිටින්නේ. බුදුරජාණන් වහන්සේ අවබෝධයෙන්ම දන්නවා තෘෂ්ණාවෙන් ගොඩනැගෙන පංච උපාදානස්‌කන්ධ ලෝකය හදන්න බැහැය කියලා. තෘෂ්ණාව තිබෙනවා නම් දුක එතැන තිබෙනවා. එම නිසාම බුදුරජාණන් වහන්සේ ශ්‍රාවකයන් වන අපට දේශනා කරන්නේ හදන්න බැරි ලෝකය හදන්න ගිහිල්ලා ඔබත් නොහැදෙන කෙනෙක්‌ වෙන්න එපාය කියල.zකෙනෙක්‌ සිදුකරන වැරැද්දට හේතුව වෙන්නේ තෘෂ්ණාවමයි. කෙනෙක්‌ සිදුකරන නිවැරැද්දට හේතුව වෙන්නේත් තෘෂ්ණාවමයි. වැරැදි කරන සමාජයත් වැරැදි නිවැරැදි කිරීමට යන සමාජයත් යන දෙකම තෘෂ්ණාවේ ඵලයක්‌මයි. ඔබ කළ යුත්තේ වැරැද්ද ඉදිරියේ නිවැරදි දෙය කිරීමට නොව වැරැද්දත් නිවැරැද්දත් දෙකෙන්ම මිදීමයි. එතැනයි තෘෂ්ණාවෙන් මිදීම. ඉහත පාඩම තෘෂ්ණාවේ සැබෑම හැඩතල අවබෝධයෙන් හඳුනාගත් බුදුරජාණන් වහන්සේ ශ්‍රාවක අපට මහා කරුණාවෙන්ම දේශනා කළ උතුම්ධර්මයක්‌ වෙනවා. ඉහත කාරණය බුදුරජාණන් වහන්සේ මහා කරුණාගුණයෙන්ම ප්‍රකාශිත ධර්මයක්‌ බව තෘෂ්ණාවෙන් පෝෂිත, පංචඋපාදානස්‌කන්ධ මාරයාගේ සියුම්භාවය හඳුනා නොගත් කෙනකුට ප්‍රශ්නාර්ථයක්‌ වෙනවා.zපංචඋපාදානස්‌කන්ධ මාරයා අකුසලය තුළින් ලෝකය විනාශ කරන පිරිසගේත්, යහපත තුළින් ලෝකය නිවැරදි කිරීමට වෙහෙසෙන පිරිසගේත් යන දෙපාර්ශවයේම මහ මොළකරුවා වෙනවා. උදාහරණයක්‌ කියනවා නම්, කැලයේ අලින් මරා දමන පව්කාර පිරිසගේත්, කැලයේ අලින් වෙනුවෙන් පෙනී සිටින පිංවත් පිරිසගේත්, රටේ ජාතික ධනය සොරකම් කරන පිරිසගේත්, රටේ ජාතික ධනය රැකගන්න උත්සහ කරන පිරිසකගේත් කියන දෙපාර්ශවයේම මහ මොළකරුවා යනු පංචඋපාදානස්‌කන්ධ මාරයායි. උතුම් සම්මා සම්බුද්ධ ශාසනයක්‌ මුණ ගැසුන අවස්‌ථාවේ පිංවත් ඔබ කළ යුත්තේ ලෝකයට අයහපත කිරීමෙන් මිදී ලෝකයට යහපත කරමින්, යහපතත් අයහපතත් දෙකම මාර ධර්මයන් බව හඳුනාගෙන යහපත සහ අයහපත යන දෙකින්ම මිදී ලෝකයෙන් නිවී යැමයි. එසේ නොවුණ තැන පටිච්චසමුප්පන්නව ඔබම ලෝකය විනාශ කරමින්, ඔබම ලෝකයට යහපත කරමින් තෘෂ්ණවෙන් ඔද්දල් වූ පංච උපාදානස්‌කන්ධ මාරයා තට්‌ටු මාරු ක්‍රමයට ඔබ ගොනාට ඇන්දෙනවා.zභික්‍ෂුන් වන අපිට ප්‍රාතිමෝක්‍ෂ ශීලය දුර්වල කොටගෙන මහා පාරවල්වල, පොලීසි සිර ගෙවල්වල සමාජය හදන්න යන්නෙ නැතිව, සමාජයට තමන් කරන වරදේ ආදීනවය පමණක්‌ කියල දෙන්න කියන කාරණය මෙම සටහනේ ඉහතින් සටහන් කර තිබීම සමහර විට පිංවත් ඔබට ප්‍රශ්නයක්‌ වෙන්න පුළුවන්. 'මෙය සටහන් තබන භික්‍ෂුවට සමාජයට ආදරයක්‌ නැතිද?' කියලා. අවංකවම ආදරය කියන්නේ බොරුවක්‌. ප්‍රෝඩාවක්‌. බෝධිසත්වයන්ගේ ආදරය මීට අදාළ නැහැ. එම බෝසත් ආදරය, දස පාරමී ධර්මයන්ගෙන් පෝෂණය වුණ ආදරයක්‌. ඉන් මෙහා ආදරය කියන්නේ බොරුවක්‌, ප්‍රෝඩාවක්‌. මේ බොරුව ප්‍රෝඩාව ඔබ අවබෝධයෙන්ම හඳුනා ගන්න නම් ඔබ අකුසලය නිසාම කායිකව, මානසිකව, බිංදුවටම වැටෙන්න ඕනේ. එසේ නොවී ඔබ මේ ආදරය කියන අර්ථයේ තිබෙන බොරුව ඔබ හඳුනා ගන්නේ නැහැ. මාරයා කවදාකවත් පිංවත් ඔබට බිංදුවට වැටෙන්න ඉඩ දෙන්නේ නැහැ. ඔබව බිංදුවට වැටීමට පෙරාතුව කුමන හෝ සැප, දුක්‌, උපේක්‍ෂා විඳීමක ගොදුරක්‌ කරනවා. මොකද මාරයා දන්නවා ඔබ බිංදුවට වැටුණොත් අනිවාර්යෙන්ම ආදරය නැමති බොරුව ඔබ අවබෝධයෙන්ම අත්දකිනවාය කියන කාරණය. එම නිසාම මාරයාට ඔබව අහිමි වෙනවාය කියන කාරණය. නමුත් මෙය සටහන් තබන භික්‍ෂුව ගිහි ජීවිතයේදී කායිකව මානසිකව බිංදුවට වැටීමට යත්දී මාරයා මට දිගු කළ කිසිදු සැප, දුක්‌, උපේක්‍ෂා විඳීමක මම එල්ලුනේ නැහැ. මට අවශ්‍ය වුණා උවමනාවෙන්ම බිංදුවට වැටෙන්නට. මම මාරයා උපක්‍රමශීලීව දිගු කළ මාරයාගේ දෑත අතහැර බිංදුවට වැටුණ නිසා, ආදරය කියන බොරුව ප්‍රෝඩාව අවබෝධයෙන් හඳුනා ගත්තා. පිංවත් ඔබ මේ මොහොතේත් දෑඟිලි දවටාගෙන එක යහනේ සැතපී, එක පිඟානේ බත් කට කවමින් අත්විඳින සුන්දර ආදරය ගැන මා ලැබු ධර්මානුකූල සත්‍ය අත්දැකීම මට අතිශයින්ම උපකාරි වුණා, පැවිදි වීමෙන් පසුව, ආදරයත්, අනාදරයත් යන අර්ථයන් දෙකම අනිත්‍යවූ සංස්‌කාරයන්ය කියන ධර්මතාවය අවබෝධ කොට ගන්න. මම අද ආදරයත් අනාදරයත් දෙකින්ම මිදුන භික්‍ෂුවක්‌.</Content>
    <Content name="book13chapter31" translatable="false">ප්‍රශ්නය:zපින්වත් ස්වාමින් වහන්ස, පසුගිය කාලය පුරාම ගෞරවනීය මහා සංඝරත්නය සහ රණවිරුවන් තරම් නින්දා අපහාස, අවලාද දඬුවම් විඳින ලද පිරිසක් නැතැයි කිව හැකියි. ස්වාමින් වහන්සේලා ගණනාවක් පසුගිය කාලයේ බන්ධනාගාර ගත කළා. මේ සියලූ‍ කරුණු වලින් පෙනී යන්නේ මේ එළඹ තිබෙන්නේ, ධර්ම පරිහානි කාලයක් බවද...?zපිළිතුර:zලොව්තුරා බුදුරජාණන් වහන්සේ වරක් අතුල කියන, උපාසක තුමාට දේශනා කරනවා, අතුල මේ ලෝක ධාතුව තුළ ජීවත් වෙන, මනුෂ්‍යන් අතර චෝදනා, නින්දා, අපහාස, නොලබපු යම් මනුෂ්‍යයෙක් මම දකින්නේ නැහැයි කියලා.zමේ උතුම් සම්මා සම්බුද්ධ ශාසනයේදී, වැඩියෙන් චෝදනා නින්දා, අපහාස ලබපු උත්තමයා තමයි ලොව්තුරා බුදුරජාණන් වහන්සේ තමන්ගේ ම ගිහි ජීවිතයේ මස්සිනා වෙච්ච දේවදත්ත හාමුදුරුවන්ගෙන්, බුදුරජාණන් වහන්සේට මරධෑය පීඩාවන් එල්ල වුණා. පෘථග්ජන ගිහි සමාජයෙන් බුදුරජාණන් වහන්සේට අභූත මිනීමැරුම් චෝදනා, ස්තී‍්‍ර ¥ෂණ චෝදනා එල්ල වුණා. මේ සෑම තැනකදීම බුදුරජාණන් වහන්සේ දේශනා කළේ, බුදුරජාණන් වහන්සේලා කෙරෙහි ද්වේශයෙන් යමෙක් යම් අභූත චෝදනාවක් නඟන්නේ නම්, එම බොරු චෝදනාවන් සතියක් තුළ නිෂේධ වෙලා යනවාය කියලා. එය බුදුරජාණන් වහන්සේලාට අදාළව, තම පාරමී ශක්තියෙන් සකස් වුණ ලෝක ධර්මතාවක්.zනමුත් බුදුරජාණන් වහන්සේ දේශනා කරනවා, චෝදනා, විවේචන, නින්දා, අපහාස ඉදිරියේ නිහඬව ඉන්නට එපාය කියලා. මෙත් සිතින් යුතුව සමාජයට ඇත්ත ඇති සැටියෙන් පහදලා දෙන්න කියලා.zසාරිපුත්ත මහෝත්තමයන් වහන්සේට පෘථග්ජන ස්වාමින්වහන්සේලා ගෙන් බොරු කාරයෙක්, වංචා කාරයෙක් වැනි අභූත චෝදනාවන් එල්ල වුණා. මුගලන් මහෝත්තමයන් වහන්සේට, සොරුන් විසින් පහර දීලා බරපතළ තුවාල ලබා පිරිනිවීයනවා. මේ කිසිදු සිදුවීමකදී බුදුරජාණන් වහන්සේ හෝ රහතන් වහන්සේලා බාහිර සමාජයට පෙරළා චෝදනා කළේ නැහැ.zතම තමන් පටිච්ච සමුප්පන්නව සිදු කොට ගත් අතීත අකුසල් වර්තමානයේ විපාකයට පැමිණෙන කොට, ”අනුන් මාව විවේචනය කරනවා. මට චෝදනා කරනවා. මට මරධෑය තර්ජනය කරනවා. මාව හිරේ දමනවා” කියලා, බාහිර සමාජයට චෝදනා කරලා තේරුමක් නැහැ. උතුම් අර්හත් සන්තානයක් අවබෝධයෙන් ම දන්නවා. තමන්ට වර්තමානයේ චෝදනා එල්ලවන්නේ තම තමන් පටිච්ච සමුප්පන්නව සිදු කොට ගත් අකුසල් සංස්කාරක වල ඵලයක් නිසා මය කියලා.zබුදුරජාණන් වහන්සේ දේශනා කරනවා. අප සෑම කෙනෙක් පසුපසම කුසල් සහ අකුසල් සංස්කාර දෙවර්ගය ම, විවේකීව සුදුසු අවස්ථාවේ විපාකයට පැමිධෑමට බලා සිටිනවාය කියලා. අප සෑම පින්වතෙක්ම ඉහත ධර්මතාවන් තේරුම් ගන්න ඕනේ. එම තේරුම් ගැනීමයි. තෙරුවන් කෙරෙහි ශ‍්‍රද්ධාව කියලා කියන්නේ.zතමන්ට කුසල් සංස්කාරයන් විපාකයට එනකොට, කීර්ති ප්‍රශංසා, නම්බුනාම සතුටින් පිළි අර ගෙන ඒවා තුළ බැස ගෙන ජීවත් වෙලා, සතුටුවෙලා, තමන්ට අකුසල් සංස්කාරයන් විපාකයට පැමිණෙන කොට, අපි ලෝකේ වටේට ම බැණ බැණ ඇවිදිනවා නම්, එය අශ‍්‍රද්ධාවේ ඵලයක්මයි. අශ‍්‍රද්ධාවෙන් යුත් පින්වතුන් තමන් කරා අතීත අකුසල් විපාකයට පැමිණෙන කොට, ඒවාට ගැටෙමින් අනාගතයට තව තව අකුසල් රැුස් කොට ගන්නවා. අවසානයේ අකුසලයේ බලවත්භාවය විසින් ඔහු විනාශ කොට දමනවා.zමෙය සටහන් තබන භික්ෂුව, තමන් යම් දවසක පැවිදි භාවයට පත් වුණාද, භික්ෂුවට එල්ලවූ සෑම විවේචනයන් චෝදනාවන්, අපහාස කිරීම ඉදිරියේ ම, භික්ෂුව හැසිරුණේ අන්ධ, ගොළු, බිහිරෙක් වශයෙන් මයි. මේ තැන ශ‍්‍රද්ධාවෙන් පෝෂණය වූ ශීලයෙන් ගොඩනැඟුණු ඉන්ද්‍රිය සංවරයේත්, මෙත් සිතෙත්, සුන්දර ලක්ෂණයක්. මේ සුන්දරත්වයේ ශක්තියයි, පටිච්ච සමුප්පන්න, වීමෙන් ඔබ කළ, අතීත අකුසල් වලින්ද ඔබව ආරක්ෂා කොට දෙන්නේ.zවැරදි කිරීම මනුෂ්‍ය ගතියක්, වැරැුද්දට සමාව දීමත් උතුම් ම මනුෂ්‍ය ගුණධර්මයක් වෙනවා. නමුත් දිගින් දිගටම වැරදි කරන්නේ නම්, එම ඇසුරෙන් ඈත් වීමයි, දෙපාර්ශ්වයට ම යහපත් වෙන්නේ.zරට, ජාතිය, ආගම වෙනුවෙන් පෙනී සිටින සෑම පින්වතෙක් ම ධර්මානුකූල යථාර්ථය නිවැරැුදිව තේරුම් ගන්න අවශ්‍යයි. ධර්මයේ අර්ථයන්, කුමක්ද කියලා නොදැන අපිට ධර්මය ආරක්ෂා කොට ගන්න බැහැ. සංස්කාරයන් යනු කුමක්ද, සංස්කාරයන්ගේ විපාක දීමේ ස්වභාවය කෙසේද යන්න, නිවැරදිව නොදැන අපිට කවදාකවත් ලෞකික සැපය, ඔබට හෝ රටේ ජනතාවට ලබාදෙන්නට බැහැ.zසියලූ‍ ජාතීන් සමග, සියලූ‍ ආගම් සමග සමඟියෙන්, සහජීවනයෙන් ජීවත්වීමට කැමති, සිංහල බෞද්ධ ජාතිය කියන්නේ, මිහිඳු මහෝත්තමයන් වහන්සේගේත්, සංඝමිත්තා මහෝත්තමියගේත් සද්ධර්මයේ ලේ උරුමයෙන් උපන් ජාතියයි. උතුම් රහත් සන්තානයන්ගේ පූර්වාදර්ශයන් ගෙන් පෝෂණය වූ, සද්ධර්මයේ ලේ උරුමයෙන් උපන් ජාතියක් තුළ, සම්මා දිට්ඨියේ අර්ථයන්ට අදාළව, ලෝකය දැකීමේ ශක්තිය තිබෙන්නට ඕනේ.zඔබ කෙනකුට බැන්නොත්, පටිච්ච සමුප්පන්නව ඔබට බැණුම් අහන්න සිද්ධ වෙනවා. ඔබ කෙනකුට හිංසා කළොත්, පටිච්ච සමුප්පන්නව ඔබට හිංසාවක් අත්විඳින්නට සිද්ධ වෙනවා. ඔබ උපන් රට විකුණා ගෙන කෑවොත්, පටිච්ච සමුප්පන්නව සරණාගතයෙක් ව අනාථ කඳවුරක උපදින්නට සිද්ධ වෙනවා. මේ උතුම් සිංහල බෞද්ධකම විනාශ කළොත්, පටිච්ච සමුපන්නව මිථ්‍යාදෘෂ්ටිකව ඉපදෙනවාය කියන හේතුඵල දැකීමයි ධර්මයේ කැඩපත කියන්නේ.zමේ උතුම් සංස්කාර විපාක දීමේ ධර්මයේ කැඩපත, යහපත් දෙයක් සිදු කළොත්. යහපත් විපාකයකුත්, අයහපත් දෙයක් සිදු කළොත් අයහපත් විපාකයකුත් කියන ප්‍රතිබිම්බය දෑස් පනාපිටම ඔබට ලබා දෙනවා.zඒ නිසාම බුදුරජාණන් වහන්සේ දේශනා කරනවා, පින්වත් ගිහි පැවිදි ඔබට වර්තමානයේ ශීලය තුළ ශක්තිමත්ව සිටින්න කියලා. පින්වත් ඔබේ ආරක්ෂාවට හේතු වෙන සැබෑම ස්වයං ආරක්ෂකයා බවට පත් වන්නේ, වර්තමානයේ ශීලයේ ශක්තියයි. කුසල් ධර්මයන්ගේ ශක්තියයි.zමෙය සටහන් තබන භික්ෂුව වර්තමානයේ සෑම නිමේෂයකදී ම ආර්ය ශීලය තුළ, ආර්ය මෛති‍්‍රය තුළ ශක්තිමත්ව වැඩ සිටිනවා. භික්ෂුව දන්නවා යම් තැනකදී භික්ෂුව ප්‍රාතිමෝක්ෂ ශීලයෙහි දුර්වල වුණොත්, අතීත අකුසල් භික්ෂුවට පෙරලා පහර දෙනවාය කියලා. වර්තමානයේ භික්ෂුවට බාහිර ලෝකයෙන්, නින්දා, අපහාස, විවේචන අවම වෙලා තිබෙන්නේ, භික්ෂුව උපයෝගී කොට ගන්නා ධර්මයේ උපක‍්‍රමශීලී භාවය නිසා මයි.zහෙට දවසේ භික්ෂුව උතුම් ප්‍රාතිමෝක්ෂ ශීලයෙන් දුර්වල වුණොත්, අද භික්ෂුවට සාදුකාර දෙන, භික්ෂුවගේ ගුණ වයන, පින්වතුන්ලා ගෙන් අඩක් ම භික්ෂුවට බලවත් ලෙස චෝදනා කරනවා. එය සංස්කාර ධර්මයන්ගේ යථා ස්වභාවය. ගෞරවනීය ප්‍රතිචාර ඉදිරියේ රැුවටීම හෝ මංමුළාවීම නොවේ, අප විසින් කළ යුත්තේ. ගෞරවනීය ප්‍රතිචාරයනුත්, අගෞරවනීය ප්‍රතිචාරයනුත් යනු, අනිත්‍ය වූ සංස්කාරයක්ය කියලා දැකලා, දෙයාකාර ප්‍රතිචාර ඉදිරියේදීම ශීලයේ ශක්තිමත් භාවය ඇති කොට ගැනීමයි.zඉහත කාරණා තුළින් පින්වතුන්ලාට වැටහෙනවා ඇති වර්තමාන සමාජයේ ගිහි පැවිදි පින්වතුන්ලාට, අභූත චෝදනා, අපහාස, නින්දා, ලැබෙනවා නම් මේ සැම දෙයක් පිටුපසම, ධර්මානුකූල හේතුවක් තිබෙනවාය කියන කාරණය.zමෙම ධර්මානුකූල පූර්වාදර්ශයන් සමාජයට ගලාගෙන එන්න ඕනේ, රටේ පාලන බලය හොබවන දේශපාලන නායකත්වය තුළින් කියලයි, ධර්මයේ සඳහන් වෙන්නේ.zනායකයා අධර්මිෂ්ඨ වුණොත් තමයි ඇමැතිවරු අධර්මිෂ්ඨ වෙන්නේ. ඇමැතිවරු අධර්මිෂ්ඨ වුණොත් තමයි මන්තී‍්‍රවරු අධර්මිෂ්ඨ වෙන්නේ. මේ සියල්ලම අධර්මිෂ්ඨ වුණ තැනදියි, පැවිදි පක්ෂය අධර්මිෂ්ඨ වෙන්නේ. ඉන් අනතුරුවයි ජනතාව තුළට, අධර්මිෂ්ටතාවය පැතිරෙන්නේ.zබුදුරජාණන් වහන්සේ දේශනා කොට වදාළ අධම්මික සූත‍්‍රයට අදාළවයි, භික්ෂුව ඉහත සමාජ විනාශයේ ධර්මානුකූල ගලා යෑම සටහන් තැබුවේ.zලොව්තුරා බුදුරජාණන් වහන්සේ ධාර්මිෂ්ඨ රජ කෙනෙක්, නායකයෙක්ය, කියලා අර්ථ දක්වන්නේ, යම් රජ කෙනෙක් තමන් ශීලය තුළ ශක්තිමත් වෙමින්, රටවැසි ජනතාවට ශීලයේ වටිනාකම කියා දෙමින්, පංචශීලය ආරක්ෂා කොට ගෙන ජීවත් විය හැකි සමාජයක් උදෙසා අවංකව කැප වෙනවා නම් එම නායක පින්වතා ලෝභ, ද්වේෂ, මෝහ, ධර්මයන් තුනී කොට අලෝහ, අද්වේෂ, අමෝහ ධර්මයන් ජීවිතයට එකතු කොට ගැනීමට වීර්යය වඩනවා නම්, රටේ ස්වාභාවික පරිසරයට, වනයට, වනයේ ජීවත් වන සතුනට ආරක්ෂාව ආදරය දක්වනවා නම්, එවැනි නායක පින්වතාටයි.zඅපේ රටේ පින්වත් නායක පින්වතුන්ලා, තමන්ගේ හෘද සාක්ෂියට තට්ටු කරලා, තමන් ධර්මිෂ්ඨ නායකයෙක්, අධර්මිෂ්ඨ නායකයෙක් ද කියලා ධර්මානුකූලව සිතා බලන්න, අවම වශයෙන් උත්සාහයක් වත් ගත හොත්, එම උත්සාහය එම පින්වතුන්ලාගේ, මෙලොව, පරලොව දියුණුවට ලොකු පිටිවහලක් වෙනවා. ඒ වගේ මයි අධර්මිෂ්ඨ නායක කාරකාදීන් නිසා, විනාශය කරාම ගමන් කරන සමාජයටද ලොකු ශාන්තියක් ම වෙනවා. පින්වත් ඔබ ධර්මිෂ්ඨ භාවයෙන් අනාරක්ෂිත නම්, ඔබත් ඔබ ආරක්ෂා කරන රටත්, ජාතියත්, සියල්ලම විනාශය කරාමයි ගමන් කරන්නේ.zරාජ්‍ය පාලනයේදී වේවා, හමුදා සේවයේදී වේවා, ජාතික ආගමික වගකීම් දැරීමේදී වේවා, පින්වත් ඔබ ආරක්ෂිතයි කියලා කියන්නේ, ශීලයේ ශක්තිය තුළයි, ජීවිතයට එකතු වෙන. ඒ වනවිට එකතු වන ශක්තිමත් බවයි, පංචනීවරණ ධර්මයන්ගේ ග‍්‍රහණයෙන් ඔබ මුදා, රටත්, ජාතියත් ආගමත්, පින්වත් ඔබවත් අනතුරින් මුදා, ආරක්ෂාව කරාම යොමු කරන්නේ.zවර්තමානයේ රටට සිද්ධ වෙලා තිබෙන්නේ, නායක පින්වතුන්ලා ශීලයෙන්, කුසල ධර්මයන් ගෙන් අනාරක්ෂිත නිසා, මුළු රටම අකුසලයෙන් දුසිල්වත් භාවයෙන් අනාරක්ෂිත භාවයට පත්වීමයි. මෙහි ප්‍රතිඵලයන් මොන තරම් අසුන්දර වුණත් මේවා ධර්මයේ සුන්දර හේතුඵල ධර්මයන්.zසද්ධර්මයේ සුන්දර ගුණයක් තමයි ඒහිපස්සික ගුණය. සද්ධර්මය විවෘතව බබළනවා. ධර්මය සඟවන්න බැහැ. සඟවන්න බැරි, ලෝකයටම විවෘතව බබලන, විනාශයක් සමාජය තුළ වේගයෙන් සිදු වෙනවා. මෙම විනාශයට රටේ නායක පින්වතුන්ලා පමණක්ම වගකිවයුතු නැහැ. රටේ ජීවත්වන සමස්ත ජනතාවගේම කරුමයක් මේ විපාකයන්ට එන්නේ. කරුමය කියන්නේ අකුසලයේ විපාකයයි.zපින්වත් ඔබ මේ පිළියම් සොයන්නේ, රටේ සමස්ත ජනතාවගේ ම අකුසල් විපාකයන්ටයි. අකුසල් ධර්මයන් රටට සකස් කොට දී ඇති, ව්‍යසනයන්ට පිළියම් සොයන්න, පංචශීලය දුර්වල කොට ගෙන, අකුසල් වඩමින් කි‍්‍රයාත්මක වෙලා බැහැ.zරට කරවන නායක පින්වතුන් ධර්මිෂ්ඨ නොවෙනවා නම්, ධර්මයේ නාමයෙන් රටේ පැවිදි පක්ෂය, රටේ ජනතාව ධර්මිෂ්ඨ වෙන්න. මේ ගෞරවනීය ධර්මානුකූල වගකීමයි රටේ පැවිදි පක්ෂයටත්, රටේ ජනතාවටත් වර්තමානයේ ඉතිරිව තිබෙන්නේ.zජනතාව විසින් රටට නායකයන් පත් කොට ගන්නේ එම පින්වතුන් පාලකයන්ගෙන් ජනතාවට පූර්වාදර්ශයක් ලබාගන්න. නමුත් අපේ රටේ පාලක පින්වතුන්ලාට, ජනතාවට පූර්වාදර්ශයක් ලබාදීමට සිදු වෙලා තිබෙනවා. තමන් දරන පූජනීය වගකීම් පිළිබඳව, ජනතාව තමන්ට පැවරූ වන්දනීය වගකීම් පිළිබඳව සතිය සිහිය, බලය කෙරෙහි ඇති කොට ගත් අධික තෘෂ්ණාව නිසාම විකෘතියක් බවට පත් වෙලා තිබෙනවා.zබුදුරජාණන් වහන්සේ දේශනා කරනවා, බලය කියන්නේ, ධනය කියන්නේ, සර්පයෙක්ය කියලා. අපේ රටේ දේශපාලනය කරන ගෞරවණීය පින්වතුන්ලා, බලය කියන්නේ සර්පයෙක්ය කියලා ධර්මානුකූලව හඳුනන්නේ නැහැ. බලය නමැති සර්පයාගේ විෂකුරු භාවය නොහඳුනන නිසාම, විෂකුරු සර්පයාව වලිග යෙන්, හෝ කඳ කොටසින් ඇල්ලීමට ගොස්, බලවත් පරාජයන්ට, දුක්ඛ දෝමනස්සයන්ට පත් වෙනවා. බුදුරජාණන් වහන්සේ දේශනා කරනවා විෂකුරු සර්පයා හිසෙන් ඇල්ලිය යුතුය කියලා.zනමුත් බුදුරජාණන් වහන්සේට අදාළව සිතන්න නම් සතිය සිහිය තිබෙන්නට ඕනේ. සතිය, සිහිය තිබෙන්න නම්, ඉන්ද්‍රිය සංවර භාවය තිබෙන්න ඕනේ. ඉන්ද්‍රිය සංවරභාවය තිබෙන්න නම්, පංචශීලයේ ආරක්ෂාව තිබෙන්න ඕනේ. පංචසීලය දුර්වල වූ තැනදී, බලය නමැති සර්පයාගේ සර්ප විෂ සමස්ත සමාජය ම විකෘතියක් බවට පත් කරනවා.zලොව්තුරා බුදුරජාණන් වහන්සේ, සප්ත අපරිහානී ධර්මයන් තුළින්, දේශනා කොට තිබෙනවා. බලය නමැති සර්පයාව නිවැරදිව, හිසෙන් අල්ලා ගන්නා ධර්මානුකූල ක‍්‍රමවේදය.zසමගියෙන් රැුස්වෙන්න, සමගියෙන් සාකච්ඡා කරන්න, සමගියෙන් විසිරයන්න, ජාති ආගම් භේදයන්ගෙන් තොරව ජනතාවට ප්‍රතිලාභයන් ලබාදෙන්න, ළදැරියගේ පටන් කාන්තා පක්ෂයට රැුකවරණය. ආත්මගරුත්වය ආරක්ෂාව ලබාදෙන්න, ආගමික සිද්ධස්ථාන නඩත්තු කරන්න, ආරක්ෂා කරන්න, මහාසංඝරත්නයේ, අනෙකුත් පූජකතුමන්ලාගේ සිව්පසය, ආරක්ෂාව කෙරෙහි කැපවෙන්න. බලය නමැති විෂකුරු සර්පයාගෙන්, තමනුත් ආරක්ෂා වී, රටත් ජනතාවත්, ආරක්ෂා කොටගෙන, පරිහරණය කිරීමේ ධර්මානුකූල ක‍්‍රමවේදයයි ඉහතින් බුදුරජාණන් වහන්සේ දේශනා කොට තිබෙන්නේ.zනමුත් මේ උතුම් රාජ්‍ය පාලනයට අදාළ ධර්මයන්, අපේ රටේ ගෞරවධෑය, පක්ෂ, විපක්ෂ, දේශපාලන පින්වතුන්ලාට, බිහිරි අලින්ට වීණා වාදනය කරනවා වගේම, නිෂ්ඵල ධර්මතාවක් බවටත් පත්වෙලා තිබෙනවා.zපින්වත් ඔබ භික්ෂුවට යොමු කරන ලද ප්‍රශ්නය වූයේ, පසුගිය කාලය පුරාම මහා සංඝරත්නයට, සහ රණවිරුවන්ට, නින්දා අපහාස විඳින්නට සිද්ධ වුණා, ස්වාමින් වහන්සේලා බන්ධනාගාර ගත කෙරුවා. මේ එළඹ තිබෙන්නේ ධර්ම පරිහානි කාලයක්ද කියන ප්‍රශ්නයයි. පින්වත් ඔබගේ ප්‍රශ්නයට දිය හැකි කෙටිම පිළිතුර මේ එළඹ තිබෙන්නේ ධර්ම පරිහානි කාලයක් නොව, සිංහල බෞද්ධ ජනතාව සද්ධර්මයේ අර්ථයන්ගෙන් ඈත් වීමේ හේතුඵල ධර්මයන් සමාජ ගත වන කාලයයි කියලා. ධර්මය කවදාවත් පරිහානියට යන්නේ නැහැ. ධර්මය යනු ධර්මය මයි.zතෘෂ්ණාව තිබෙන තාක් කල් දුක තිබෙනවා. පරිහානියට යෑමක් නැහැ. බුද්ධෝත්පාද කාලයකත්, අබුද්ධෝත්පාද කාලයකත් විවෘතව බබළන ධර්මයේ උතුම් ගුණයක්. සමාජය තුළ දුක වැඩිනම්, කරුණාකර ඔබ තුළ සකස් වෙන තෘෂ්ණාවේ වියරුව දෙස බලන්න. තෘෂ්ණාවේ වියරුව, සමාජයම වෙළාගෙන පවතින්නේ, තෘෂ්ණාව සියුම් කරන ආර්ය අෂ්ටාංගික මාර්ග යෙන් සමාජය බැහැර වීම නිසා මයි. මෙතැන තමයි සමාජ පරිහානියේ ආරම්භය වෙලා තිබෙන්නේ.zවර්තමානයේ පින්වත් ඔබේ, මාතෘ භූමියට, තමන් තමන්ට ආදරය කරන නායකයෙක්, අත්‍යවශ්‍ය වෙලා තිබෙනවා. මෙතෙක් ජනතාව රටට පත් කොට ගත්තේ, රටට ආදරය කරන නායකයන්. වර්තමානයේ රටට අවශ්‍ය රටට ආදරය කරන නායකයෙක් නොවේ. රටට ආදරය කරනවාය කියලා පත්කොට ගත්තාවූ නායක පින්වතුන් නිසා, රටට සිදුවෙලා තිබෙන විනාශය හොඳටම ඇති.zවර්තමානයේ රටට අත්‍යවශ්‍ය තමා, තමාට, ආදරය කරන නායකයෙක්.zතමා තමාට ආදරය කරන නායකයෙක් කියලා කියන්නේ, තමාගේ මෙලොව, පරලොව, ධර්මානුකූල දියුණුව දකින නායකයෙක්. තමාගේ මෙලොව පරලොව දියුණුව උදෙසා තෙරුවන් කෙරෙහි සද්ධාව, පංචසීලයේ ආරක්ෂාව, මේ උතුම් සම්මා සම්බුද්ධ ශාසනයේ වටිනාකම ජීවිතයට එකතු කොටගත් නායකයෙක්. ඉහත ධර්මානුකූල අර්ථයන් ගෙන් පෝෂණය වූ නායකයාටයි, තමා තමාට ආදරය කරන නායකයෙක්ය කියලා කියන්නේ.zඉහත ධර්මානුකූල ගුණාත්මක භාවයෙන්, තමා තමාට ආදරය කොට ගන්නා නායකයෙකුට පමණයි, අවංකවම රටට, ජාතියට, ආගමට, ආදරය කළ හැක්කේ.zවර්තමානයේ බහුතරයක් දේශපාලනය කරන පින්වතුන්ලා කරන කි‍්‍රයාවන්ගෙන්, කතා කරන වචන වලින් තමන්ට පරලොවක්, තිබෙනවාද කියලාවත්, නොදන්නා බවකුයි පෙනෙන්නට තිබෙන්නේ. තමා, තමා ගැන වත් නොසිතන ගෞරවනීය මහත්වරු, කෙසේ නම් රට, ජාතිය, ආගම, ගැන සිතන්නද?zබලය නමැති විෂකරු සර්පයාගේ, සර්ප විෂ, ඔඩුදිව්ව නිසා, අඩ සිහියෙන් කටයුතු කරන, මරණින් මතු පටිච්ච සමුප්පන්න ඊළඟ උපතේ අනතුර, තේරුම් නොගන්නා පින්වතා තමා තමාටවත් ආදරය නොකරන පින්වතෙක් කියලයි ධර්මයේ සඳහන් වෙන්නෙ. ධර්මානුකූලව ඇස් ඇති ජාති අන්ධයන් බවටයි එම පින්වතුන් පත්වෙන්නේ. තමා තමා කෙරෙහි, කරුණාවෙන් මේ උතුම් ධර්මයේ අර්ථයන් තේරුම් ගන්න ඕනේ.zමෙය සටහන් තබන භික්ෂුවට චෝදනාත්මකව එක ඇඟිල්ලක් දිගු වුණොත් පින්වත් ඔබ දෙසට, ඉතිරි ඇඟිලි හතරම දිගුවෙනවාය කියන ඇත්ත, පින්වත් ඔබ තේරුම් ගන්න ඕනේ.zවර්තමානයේ, රටට, තමා තමාට, ආදරය කරන නායකයෙක් අත්‍යවශ්‍ය වෙලා තිබෙන්නේ, එක්සත් ජාතික පක්ෂය, ශ‍්‍රී ලංකා නිදහස් පක්ෂය, පොහොට්ටුව, ජනතා විමුක්ති පෙරමුණ, ද්‍රවිඩ පක්ෂ පරාජය කිරීමට නොවේ. මේවායේ අමුතුවෙන් පරාජය කරන්න දෙයක් නැහැ. මේ රටේ සමස්ත දේශපාලන ක‍්‍රියාවලියම, පරාජයට පත් වූ දේශපාලන ක‍්‍රියාවලියක්.zඅමානුෂික ප්‍රජාතන්ත‍්‍රවාදයෙන්, දුස්ශීල භාවයෙන්, හෙම්බත් වූ, පවතින විකෘති දේශපාලන ක‍්‍රියාවලිය වෙනුවට යම් පමණකට හෝ සිල්වත් භාවයෙන් පෝෂණය වූ, මානුෂික ප්‍රජාතන්ත‍්‍රවාදයක් රට තුළ ස්ථාපිත කිරීම උදෙසා මයි, තමා තමාට ආදරය කරන පාලකයෙක් රටට අවශ්‍ය. එවැනි පාලකයෙකුට පමණයි වර්තමානයේ රට ඉල්ලන ජාතික සමගිය, ආගමික සමගිය, රටේ ආරක්ෂාවට අදාළව, අවංකව පෙනී සිටීමේ හැකියාව තිබෙන්නේ.zඉදිරියේදී රටේ නායකත්වයට තරග වදින කවුරුන් වුවද ධර්මයේ නාමයෙන්, කර්මය කර්මඵල විශ්වාසය ඇති කෙනෙක් වෙන්න. මෙලොව වගේම, පරලොවක් තිබෙනවාය කියන විශ්වාසය ඇති කෙනෙක් වෙන්න. ජනතාව ඉදිරියේ ඇත්ත කතාකරන නායකයාට ජනතාවගේ ආකර්ෂණය, ජනතාවගේ ජනප්‍රිය භාවය ශක්තිමත් වීම ධර්මානුකූල ඵලයක් වෙනවා.zඇත්ත කතාකරන නායකයා ජනතාව ඉදිරියට නොබියව යනවා. තෙරුවන් කෙරෙහි ශ‍්‍රද්ධාවෙන්, පෝෂණය වූ සත්‍ය වචනයට ලොකු බලයක් තිබෙනවා. සම්මා වාචාවන් කෙනෙක් තුළ ශක්තිමත් වෙන්නේ, සම්මා දිට්ඨියේ, සම්මා සංකප්පයන්ගේ ශක්තිමත් භාවය නිසා මයි.zමෙය සටහන් තබන භික්ෂුව මේ සිහිනයක් දකිනවා නොවේ. සංස්කාරයන්ගේ අනිත්‍ය භාවය දකිමින් මයි, මේ සටහන තබන්නේ. සිංහල බෞද්ධ ජාතියේ ආරක්ෂාව උදෙසා, රටේ වෙනසක් අත්‍යවශ්‍ය මයි. ඒ වෙනස, යම් පමණකට හෝ, රට තුළ සිදුවිය හැක්කේ, බොරුවෙන්, ද්වේශයෙන්, මනුෂ්‍ය හිංසනයෙන්, නම් නොවේ. කඩාකප්පල්කාරි කි‍්‍රයාවන් කිරීමෙන්, පෙළපාලි යෑමෙන් පිකටින් කිරීමෙන් නම් නොවේ.zමෙවන් දුශ්ශීල භාවයන් නිසා නායකයනුත් ජනතාවත්, තව තව පිරිහීමේ දිසාවට මයි ඇදගෙන යන්නේ. වර්තමානයේ රට තුළ පවතින ගැටලූ‍ සහගතභාවය, දුශ්ශීල භාවයේම ධර්මානුකූල ඵලයක්. දුශ්ශීල භාවයේ වියරුව, වර්තමාන සමාජය තුළින් නිවැරැුදිව හඳුනාගෙන, සිල්වත් භාවය තුළින්, ජනප්‍රිය භාවය ලබා ගැනීමේ ධර්මානුකූල ආධ්‍යාත්මික මෙහෙයුමට, ඔබත් අවතීර්ණ වෙන්න, අවංක භාවයෙන් යුතුව.zරටේ අනාගතය භාර ගැනීමට බලාපොරොත්තු වන පින්වතුන්ලා ත්, රටට ආදරය කරන පින්වත් ජනතාවත්, ආර්ය අෂ්ටාංගික මාර්ගය වැඩෙන ධර්මානුකූල ආධ්‍යාත්මික මෙහෙයුමකින් වර්තමාන ජාතික ශාසනික, අභියෝගයන් යම් පමණකට හෝ ජයගැනීමට, මාර්ගය විවරකොට ගන්න දක්ෂ වෙන්න.zබොරුව, බොරුවෙන් නොව, බොරුව සත්‍ය වචනයෙන් ජයගන්න.zරඟපෑම රඟපෑමෙන් නොව, අවංකභාවයෙන් මනුෂ්‍යත්වයෙන් ජයගන්න.</Content>
    <Content name="book13chapter32" translatable="false">වර්තමාන සමාජය ආර්ය අෂ්ටාංගික මාර්ගයෙන් පෝෂණය වූ, සතර සතිපට්ඨාන ධර්මයන් කෙරෙහි සිහිය පිහිටුවා නොගැනීම නිසාම, අසිහියෙන් යන මේ ගමන, මනුෂ්‍ය සමාජය, මෘග සඤ්ඤාව කරා ගමන් කිරීමේ, බීජයවම අවස්ථාව හැටියටයි ධර්මානුකූලව අර්ථ දක්වන්න පුළුවන්. අනාගත ලෝකයේ මනුෂ්‍යයා ශීලයෙන් බැහැරව, මිථ්‍යා දෘෂ්ටිය කරපින්නා ගෙන, තිරිසන් සතුන් සේ හැසිරෙන, මෘග සඤ්ඤාව කරා ගමන් කරන, මෘග සඤ්ඤා කෝච්චිය වර්තමානයේ ඉබි ගමනින් ගමන් ආරම්භ කොට තිබෙනවා. මේ මෘග සඤ්ඤා කෝච්චියේ ඉදිරිපස ගමනාන්තය දැක්වෙන පුවරුවක් සවිකොට තිබෙනවා, එහි සටහන්ව තිබෙන්නේ, ”අවුරුදු ලක්ෂ පනහකට වැඩි, දීර්ඝ අබුද්ධෝත්පාද කාලයක් හරහා ගමන් කරනු ලැබේ” කියලා.zපින්වත් ඔබ, මේ ඉදි වෙන අස්වාභාවික කෘති‍්‍රම, ලෝකයේ, අධර්මයෙන් මොළය සෝදා ගත් අස්වාභාවික මනුෂ්‍යයෙක් වෙනවාය කියන්නේ, මේ අති දීර්ඝ, දුකම උරුම කරන ගමනාන්තයකට ගමන් කරන, මෘග සඤ්ඤා කෝච්චියට ගොඩ වුණාය කියන කාරණයයි. පින්වත් ඔබ මේ වන විටත්, අසිහියෙන්, මෘග සඤ්ඤා කෝච්චියට ගොඩ වී ඇති පින්වතෙක් නම්, වහ වහා, ආර්ය අෂ්ටාංගික මාර්ගයෙන් පෝෂණය වූ, සතර සතිපට්ඨාන ධර්මයන් කෙරෙහි සිහිය මනාව අවදි කොට ගෙන, මෘග සඤ්ඤා කෝච්චියෙන් බැස ගන්න, තවමත් ඔබට කාලය ඉතිරිව තිබෙනවා. මොකද වර්තමානයේ තවමත් ඉබි ගමනිනුයි මෘග සඤ්ඤා කෝච්චිය ගමන් කරන්නේ. සමාජයේ තව අධර්මය වැඩිවෙලා, මෘග සඤ්ඤා කෝච්චියේ වේගය වැඩි වුණොත්, පින්වත් ඔබට නැවත ගැලවීමක් නම් නැහැ.zවර්තමානයේ සමාජය තුළ සිදු වෙන මේ, ධර්මානුකූල ඇත්ත කතාව, පිළිනොගෙන, යම් පින්වතෙක්, මේ දෝරේ ගලා ගෙන යන, මනුෂ්‍යයාගේ ඇසෙන්, කණෙන්, ගලා බසිනා තෘෂ්ණාවේ සැඩ පහරට, අධර්මයෙන් ම වේලි බඳින්නට ගියොත්, එම අධර්මයේ වේලිත් සමතලා කොට ගෙන, මේ තෘෂ්ණාවේ සැඩ පහර ගලා ගෙන යනවා මයි, වර්තමාන සමාජයේ ඉහත කාරණය සනාථ කිරීමට ඕනෑ තරම් උදාහරණයන් තිබෙනවා.zමනුෂ්‍යයාගේ, ආයතන හයෙන් ගලා බසිනා, තෘෂ්ණාවේ සැඩ පහර, මොන තරම් විනාශකාරී ප්‍රතිඵලයන් සමාජයට අයිති කොට දුන්න ද, මේ තෘෂ්ණාවේ සැඩ පහර තුළ සැඟවුණ, සුන්දර ධර්මානුකූල හේතුඵල ධර්මයන් තිබෙනවා. ඒ හේතුඵල ධර්මය තමයි, පින කියන්නා වූ කාරණය. බුදුරජාණන් වහන්සේ දේශනා කරනවා, ‘පින කියන්නේ සැපයට කියන තවත් නමක්ය’ කියලා. විසිතුරු විසිතුරු දෙය, දන් දෙන පින්වතා, විසිතුරු විසිතුරු දෙයම ලබනවා කියනවා, ප්‍රනීත දෙය දන් දෙන පින්වතා, පෙරළා ප්‍රනීත, ප්‍රනීත දෙය ම ලබනවා කියනවා, ඉහත ධර්මයේ විවෘතව බබළන ඒහිපස්සික ගුණයයි වර්තමානයේ සමාජ අසිරිය, විසිතුරු භාවය, ප්‍රණීත භාවය තුළ අපි ධර්මානුකූලව දකින්න ඕනේ.zවර්තමාන සමාජයේ පින්වතුන්ලා, සිල්පද දුර්වල කොට ගෙන කැමති කැමති රූපයන්, වේදනාවන්, හඳුනා ගැනීම්, සංස්කාරයන්, දැනීම්, ජීවිත වලට එකතු කොට ගන්නවා. වර්තමාන සමාජයේ පින්වතුන්ලා මේ අයිති කොට ගන්න සුන්දර නිවාස, යාන වාහන, සැප සම්පත්, මිල අධික අධ්‍යාපනය, සෞඛ්‍යය, පහසුකම්, ප්‍රණීත භාවයන්, ජනතාවගේ ම පටිච්ච සමුප්පන්න පිනේ ඵලයයි. නමුත් ජනතාව මෙම පින, අත්විඳින්නේ දුශ්ශීල භාවය, අකුසල් මූලයන්, බරපතළ ආකාරයෙන් ජීවිත වලට එකතු කොට ගනිමිනි.zඉහත සටහනින් පින්වතුන්ලාට ප්‍රශ්නයක් ඇති වෙන්න පුළුවන්, පින විපාක දෙන කොට මෙවැනි අසහනකාරී තත්ත්වයක් සමාජය තුළ ඇතිවෙන්නේ කොහොමද කියලා. බුදුරජාණන් වහන්සේ දේශනා කරනවා, පින මොන තරම් සුන්දර වුවත්, සැපයට අග‍්‍ර වුවත්, පින ධර්මානුකූලව, සිහියෙන් කළමනාකරණය කොට නොගත්තොත්, පින ගින්දරක් වෙනවාය කියලා. වර්තමානයේ මේ සමාජය අත් විඳින, පංචනීවරණ බැස ගන්න, කාමච්ඡන්දයන් රැුල්ල, පින ගින්දරක් බවට පත් කොට ගන්න, අහිංසක පින්වතුන් ගේ අනුවේදනීය, ධර්මයේ කතාවයි සමාජ ගත කරලා තිබෙන්නේ.zඋතුම් බෞද්ධ ධර්ම මාර්ගයේ ශක්තියෙන්, ස්වභාව සෞන්දර්යය, ස්වාභාවික සම්පත්, වලින් පෝෂණය වූ අපේ රටට, අනෙක් රට වලට වඩා ශ්‍රේෂ්ඨ අවස්ථාවක් ලැබිලා තිබුණත්, ජනතාවගේ පිනේ ශක්තිය, ශක්තිමත්ව තිබුණත්, මේ උතුම් ධර්මතාවන්, රාජ්‍යයේ දියුණුවටත්, බලවත් භාවයටත්, ජනතාවගේ, මෙලොව පරලොව දියුණුව උදෙසා, යොමු කොට ගැනීමට, අපේ රටේ ගෞරවනීය දේශපාලන නායකත්වයන් අපොහොසත්ව තිබෙනවා.zබෞද්ධකම නොහඳුනන, ලෝකයේ ප්‍රධාන, බලවත් රටවල් පවා දක්ෂ වෙලා තිබෙනවා, තම රටවල් වල ජනතාව තුළින් විපාකයට, පැමිණෙන, පිනට අදාළ, සැපයට, බලවත් භාවයට, අදාළ අතීත සංස්කාර ධර්මානුකූලව නොව, තමන් උපන් රටට ආදරය කරන, විනය ගරුක දේශපාලන දර්ශනයන්ට අදාළව, රාජ්‍යයේ දියුණුව උදෙසා යොදා ගැනීමට.zජනතාවගේ අතීත සිත, විසිතුරු, ප්‍රනීත ආකාරයෙන් විපාකයට පැමිණෙන කොට, රාජ්‍ය නායකත්වයන් දක්ෂ විය යුතුයි, රට තුළ ශක්තිමත් විනයක්, ශක්තිමත් නීති පද්ධතියක්, ස්වාධීන අධිකරණයක්, ශක්තිමත් මූල්‍ය විනයක්, ඇති කොට ගෙන, ජනතාවගේ පිනේ, ශක්තිය, විනයකින් තොරව, කාමච්ඡන්දයන් ම යොමු කොට, අයාලේ යෑමට ඉඩ නොදී, රාජ්‍යයේ දියුණුව උදෙසා යොමු කොට ගැනීමට.zඉහත රටවල ජනතාවට, සම්මා දිට්ඨියට අදාළ ධර්මයක සරණක් නැහැ. නමුත් ඔවුන් තුළ යම් පමණකට හෝ, විනයානුකූල දේශපාලන දැක්මක් තිබෙනවා, තමන් උපන් රටට අදාළව, අපේ රටේ ගෞරවනීය, දේශපාලන නායකයන් දක්ෂ විය යුතුයි, වර්තමානයේ ජනතාව තුළින් විපාකයට පැමිණෙන අතීත සුන්දර සැපයට අදාළ පින, අවිචාරයෙන් කාලා, බීලා, විනෝදවෙලා, කාමච්ඡන්දයන් වඩලා, පින ගින්දරක් බවට පත්කොට ගැනීමට ඉඩ නොතබා, නායකත්වයක තිබිය යුතු, විනය, පෞරුෂත්වය, නොසැලෙන බව, සත්පුරුෂභාවය, රටට ජනතාවට දක්වන ආදරය, ගෞරවය තුළින් තමන් උපන් රටට, තමන් නායකත්වය දරන රටට, පූර්වාදර්ශයන්ගෙන් යුත්, ශක්තිමත් විනයක් ඇතිකොට ගැනීමට.zඉහත ධර්මානුකූල ක‍්‍රමවේදයයි, ජනතාවගේ පින කාමච්ඡන්දයන් උදෙසා විනාශ නොකොට, ජනතාවගේ මෙලොව පරලොව දියුණුවත්, රාජ්‍යයේ බලවත් භාවයත් උදෙසා යොමු කොට ගැනීමේ මාර්ගය වෙන්නේ.zභික්ෂුව මේ තබන්නේ, දේශපාලන සටහනක් නොවේ, දේශපාලනය, කෙළෙස් සහිත පින්වතුන්ලාට හරියට කෙළෙස් වැඩෙන මාතෘකාවක්. භික්ෂුව මේ සටහන තබන කොටත්, භික්ෂුවට හරි වෙහෙසකාරියි. බිහිරි සතුන්ට වීණා වාදනය කිරීම නිෂ්ඵල කි‍්‍රයාවක් වුවත්, පින්වත් ඔබගේ, ලෞකික දියුණුවට අදාළ නිසා මයි, සටහන් තබන්නේ.zමේ රටේ ගෞරවණීය දේශපාලන පින්වතුන්ලා ගේත් සැබෑ නායකත්වයක පහස නොලබන පින්වත් ජනතාව ගේත්, ඇසෙන්, කයෙන්, නාසයෙන්, දිවෙන්, ශරීරයෙන්, මනසින්, ගලා බසින තෘෂ්ණාවේ සැඩ පහර, රටට, ජනතාවට, සිදු කොට ඇති විනාශයත්, ඊට ධර්මානුකූල හේතුවත්, ඊට ධර්මානුකූල විසඳුම් මාර්ගයන් සටහන් කිරීමත් පමණක්මයි භික්ෂුව මේ සිදුකරන්නෙ.zබොරු විසඳුම් සොයමින්, තමා, තමන්වම, රවටා ගන්නේ නැතිව, සමාජගතවී තිබෙන, මේ විනාශකාරී තත්ත්වය සියුම් කොට ගැනීමට, තෘෂ්ණාවේ සැඩ පහරේ වේගය සීමා කොට ගැනීමට අදාළව, ශක්තිමත් විනයක් සමාජය තුළ ඇති කොට ගැනීමට දක්ෂ වෙන්න.zවිශේෂයෙන් ම රටේ දේශපාලන නායක පින්වතුන් වගේ ම රටේ ජනතාවත්, තම තමන්ගේ ආයතන හයෙන් ගලා බසින තෘෂ්ණාවේ සැඩ පහර ගැන විවේකීව සිතන්න දක්ෂ වෙන්න මොකක්ද මේ අසීමිත තෘෂ්ණාව නිසා අපේ කෙලෙස් පදංග කැඩෙන්නේ නැත්තේ, අසිහිය වර්ධනය වෙන්නේ, රූපය කෙරෙහි, වේදනාව, හඳුනා ගැනීම්, කෙරෙහි ඇති පෙරේත කම නිසාමයි.zඅපි තුළ සකස්වෙන අසිහිය නිසාම, හිරි ඔතප් දෙක බැහැරවී අපි හැසිරෙන්නේ, පෙරේතයින් වගේ, අපි තාම පෙරේත ලෝකයේ ඉපදිලා නැහැ. අපි සුන්දර කාමලෝකයේ උපන් සුන්දර මනුෂ්‍යයෝ. ඒ නිසා අපි තුළ තිබෙන්න අවශ්‍ය, සුන්දර ලැජ්ජාව භය සහිත මනුෂ්‍ය ධර්මයන් සමාජය තුළ පවට ඇති ලැජ්ජාව, භය, හොරු අර ගෙන ගිහින් වගේයි පෙනෙන්නට තිබෙන්නේ. ඉහත කාරණා ගැන පින්වත් ඔබලාට සිතන්නට වේලාවක් නැති බව ඇත්ත. ඒත් මේ අවිවේකය තව තවත් තෘෂ්ණාවේ සැඩ පහර, වේගවත් වීමට ධර්මානුකූල හේතුවක් වෙනවා.zඅපේ වියපත් නායක පින්වතුන්ලාට අවිවේකයි කියන කොට, අවංකව අපි බියට පත්විය යුතුයි. මොකද මේ අසිහියෙන් යුත් විනයෙන් තොර අවිවේකය තෘෂ්ණාවේ සැඩ පහරේ වේගය තව ප්‍රවේගකාරී බවට පත් කොට දෙනවා. ලෝක සම්මතයන්ට අදාළව නායක පින්වතුන්ලා ගේ පින්වත් ජනතාව ගේ අවිවේකී භාවය තුළින්, රාජ්‍යයක් දියුණුව කරා යා යුතුව තිබියදී, අවිවේකය තුළින් අසහනය, දුර්වල භාවය කරාම ගමන් කරන රාජ්‍යයක් බවට, අපි පත්වී තිබෙනවා.zකරුණාකර මොහොතක් නැවතී සිතන්න, පින්වත් ඔබට විවේකයක් අත්‍යවශ්‍යයි. අද රටට අඩුව ඇති එකම කාරණය, තෘෂ්ණාවේ සැඩ පහරේ වේගයට හසු නොවී, නැවතී විවේකීව සිතන්න පුළුවන් ගෞරවණීය නායකයෙකුයි. ඒ විවේකීභාවය තුළින්, ආර්ය අෂ්ටාංගික මාර්ගයෙන් පෝෂණය වූ සතර සතිපට්ඨාන ධර්මයන් කෙරෙහි, සියුම්ව සිහිය පිහිටුවා ගන්න උත්සාහ ගන්න මෙතෙක් අසිහියෙන් රැුස් කොට ගත්ත, අයිති කොට ගත්ත, රූපයන්ගේ, සැප වේදනාවන්ගේ, හඳුනා ගැනීම් වල අනිත්‍ය භාවය, වෙනස් වෙන ස්වභාවය කසායට දමන අනුපානු සේ, පුංචියට, පුංචියට දකින්න පුරුදු වෙන්න. ගොඩාක් කලබල වෙන්න අවශ්‍ය නැහැ.zපින්වත් ඔබ මේ පැවිදි වෙන්න නොවේ උත්සාහ කරන්නේ. තෘෂ්ණාවේ සැඩ පහර සියුම් කොට ගත්ත විනය ගරුක ආදර්ශවත් නායකයෙක් වෙන්න. රටත්, ජාතියත්, ආගමත්, යම් පමණකට හෝ ඊළඟ පරම්පරාවට ආරක්ෂා කොට දී, පූජනීය වන්දනීය රටක උපන්, පින්වත් ඔබගේ පූජනීය වගකීම ඉටු කරන නායකයෙක් වෙන්න.zලොව්තුරා බුදුරජාණන් වහන්සේ දේශනා කරනවා, ”සමාජ වියරුවක් බවට පත්වී ඇති, මනුෂ්‍යයාගේ, ඇසෙන්, කණෙන්, නාසයෙන්, දිවෙන්, ශරීරයෙන්, මනසින්, ගලා බසින තෘෂ්ණාවේ සැඩ පහර, යම් පමණකට හෝ පාලනය කොට ගැනීමට නම්, උතුම් ආර්ය අෂ්ටාංගික මාර්ගයෙන්, පෝෂණය වූ සතර සතිපට්ඨාන ධර්මයන් කෙරෙහි, සිහිය යම් පමණකට හෝ පිහිටුවා ගත යුතුම යැයි” කියලා.zතමන් උපන් රටට, මේ උතුම් සම්මා සම්බුද්ධ ශාසනයට ආදරය කරන පින්වත් ඔබ, කෝටි ගණන් සල්ලි වියදම් කරලා, අධිෂ්ඨාන පූජා, ප්‍රාර්ථනා පූජා, අසූහාරදාහක් මල් පහන් පූජා තිබ්බත්, සිදු වෙමින් පවතින තෘෂ්ණාවේ සැඩ පහර පාලනය කරන්න බැහැ. අපගේ සංස්කාර කෙරෙහි ලෝභ සිත් නිසා, තෘෂ්ණාවේ සැඩ පහර තවත් වේගවත් වෙන්න පුළුවන්. වර්තමාන විකෘතියට ධර්මානුකූල එකම විසඳුම, උතුම් ආර්ය අෂ්ටාංගික මාර්ගයෙන් පෝෂණය වූ සතර සතිපට්ඨාන ධර්මයන් කෙරෙහි, අවම මට්ටමකින් හෝ සිහිය පිහිටුවා ගැනීම පමණක් මයි.zමෙය සටහන් තබන භික්ෂුව, සමාජයට කුඩාවට හෝ ධර්මානුකූල මෙහෙවරක් සිදු කරනවා. පින්වත් ඔබ ඉදිරියට වැඩම කොට ධර්ම දේශනාවන් පවත්වනවා. මාධ්‍ය සමග කටයුතු කරනවා, අන්තර් ජාලය සමග කටයුතු කරනවා. නමුත් මේ සෑම කටයුත්තක් ම සිද්ධ වෙන්නේ, ශක්තිමත් විනයක් තුළ සිටිමින් මයි.zභික්ෂුව සමාජය සමග ගනුදෙනු කිරීමේදී, පළමුවෙනි අර්ථය විනයයි. දෙවැනි අර්ථය දඬුවමයි. තුන්වැනි අර්ථය සමාව දීමයි. විනයෙන් දුර්වල පින්වතකුට, භික්ෂුව ලබාදෙන ලොකුම දඬුවම තමයි ඇසුරෙන් ඈත් වීම. එම දඬුවම ලබා දෙන්නේ නිවැරැුදි භාවයට පත් කොට ගැනීම උදෙසා මයි. එම නිසායි තුන්වැනි අර්ථය සමාවදීම කියලා සටහන් තැබුවේ.zනමුත් වර්තමාන සමාජයේ දඬුවම කි‍්‍රයාත්මක වෙන්නේ පුද්ගලයෙක් විනාශ කොට දැමීම, පරාජය කොට දැමීම උදෙසා මයි. විශේෂයෙන් ම දේශපාලනයේදී පරාජිතයා ගෙන් එලව එලවා පළිගන්න ස්වභාවයන් අතීතයේ දීත්, වර්තමානයේ දීත් අපි දකිනවා. දඬුවම විනාශය උදෙසා, කි‍්‍රයාත්මක වෙන්නේ, විනය දුර්වල නිසාමයි.zඒ නිසාම සිහිය දුර්වලයි. අනිත්‍ය වූ පංච උපාදානස්කන්ධය ම මගේ කොට ගන්නවා. සැප රූපයන් තුළ බැස ගන්නවා. සැප වේදනාවන් තුළ බැස ගන්නවා, සැප හඳුනා ගැනීම් තුළ බැස ගන්නවා, වේදනානුපස්සනාව වල් වැදිලා, ඒ නිසාම චිත්තානුපස්සනාව මෝදු වෙන්න බැහැ. ධම්මානුපස්සනාව සැගවී බලා සිටිනවා. සතර සතිපට්ඨානයෙන් තොර මනුෂ්‍ය සන්තානය, අවිනය, අසිහිය, දඬුවම, විනාශය තුළින් සමාජයම තෘෂ්ණාවේ සැඩ පහරට තව තව ගොදුරු වෙනවා.zඋතුම් ආර්ය අෂ්ටාංගික මාර්ගයෙන් පෝෂණය වූ, සතර සතිපට්ඨාන ධර්මයන් ගෙන්, රූප, වේදනා, හඳුනා ගැනීම්, සංස්කාර, දැනීම් වල වෙනස් වෙන ස්වභාවය, තම වස`ගයේ ස්ථිරව ම පවත්වා ගත නොහැකි ස්වභාවය, යම් පමණකට හෝ ජීවිතයට එකතු කොට ගත් නායකයෙක් රටට නොමැති නිසා ම, අශ්ව කුලප්පුවෙන් ගොඩ නැෙඟන, අධර්මයෙන් මොළය සෝදාගත්, කෘති‍්‍රම ලෝකයේ අස්වාභාවික මනුෂ්‍යයන්ගේ අසහනය සමාජය තුළ දිනෙන් දිනම වැඩි වෙනවා.zඋතුම් ආර්ය අෂ්ටාංගික මාර්ගයත්, සතර සතිපට්ඨාන ධර්මයනුත්, ධර්මයේ එහිපස්සික ගුණයෙන් බබළමින්, තමා තුළින් ධර්මය දකින, ඕපනයික ගුණය ඉදිරියේ, ප්‍රශ්නාර්ථයක් තබාගෙන, පින්වත් නායකයෙක් එන මග බලා ගෙන සිටිනවා.zකරුණාකරලා නිවන් දැකීම උදෙසා නොව, දශ අකුසලයන් ගෙන් මිදීම උදෙසා වත්, උපන් රට, ජාතිය, සම්මා සම්බුද්ධ ශාසනයේ යම් හෝ ආරක්ෂාවක් උදෙසා වත්, පින්වත් ඔබ, ආර්ය අෂ්ටාංගික මාර්ගයෙන් පෝෂණය වූ සතර සතිපට්ඨාන ධර්මයන් කෙරෙහි යම් පමණකට හෝ සිහිය පිහිටුවා ගන්න.</Content>
    <Content name="book13chapter33" translatable="false">පංච උපාදානස්කන්ධ ලෝකය කෙරෙහි තෘෂ්ණාවෙන්, ඇසට, කනට, නාසයට, දිවට, ශරීරයට, මනසට, අරමුණු සොයන, නොසෑහීම.., මොකක්ද ඔබේ ඉලක්කය? මොකක්ද ඔබේ සීමාව? මොකක්ද ඔබේ අවසානය? කල්ප සියක්කෝටි ප්‍රකෝටි කොච්චරක් නම්, නොසෑහීම. ඔබ මාව පටිච්ච සමුප්පන්නව වෙහෙසට පත් කළාද? ඔබ මාව සතර අපායන්හි දුකට පත් කළාද? කාම ලෝකවල ප්‍රමාදි භාවයට පත් කළා ද? නොසෑහීම, ඇයි ඔබ අසීමාන්තිකව මාව පෙලන්නේ?zනොසෑහීම, අතීතයේ මම, පටිච්ච සමුප්පන්නව, සක්විති රජ වෙලා, ලෝකයම පාලනය කරපු වෙලාවෙත් ඔබ සෑහීමට පත් වුණේ නැහැ. එදා මට, මහපොළොව යට තිබෙන ඕනෑම සම්පතක්, නිධානයක්. දිවැසින් දකින්න පුළුවන් ශක්තිය තිබෙන, පුරෝහිත බමුණෙක් ලැබුණත්, එදා මහපොළොව හාර හාර ධන නිධාන අයිති කොට ගත්තත් නොසෑහීම, ඔබ සෑහීමකට පත් වුණේ නැහැ.zනොසෑහීම, අතීතයේ මම දිව්‍ය තලයකින් නික්මුණු, පංච කල්‍යාණියක් වූ ස්තී‍්‍ර රත්නයක්, සුජම්පතියක්, ලැබුවත් ඔබ සෑහීමකට පත්වුණේ නැහැ. එක අන්තඃපුරයේ බිසෝ වරු දහ දෙනෙක්, පරිහරණය කළත්, නොසෑහීම, ඔබ සෑහීමකට පත් වුණේ නැහැ. නොසෑහීම, ඔබ අදත් මට කියනවා, ඔබ අදත් මට බල කරනවා, ජීවත් වෙන්න ආදායම මදි, සැප සම්පත් මදි, දරුවන්ට ලැබෙන අධ්‍යාපනය මදි, පිනට උපන් මවුබිමේ ආරක්ෂාව මදි, මෙහෙම මැසිවිලි නඟමින්, නොසෑහීම, ඇයි ඔබ මාව, මේ ජීවිතයේදීත්, ඔස්ටේ‍්‍රලියාවට, කැනඩාවට,රට පටවන්න හදන්නේ?zපසුගිය දිනක, මහත්මයෙක්, භික්ෂුවට වන්දනා කරන්න පැමිණ, මෙහෙම ප්‍රකාශ කළා. ”ස්වාමීන් වහන්ස, අපේ රටේ ජීවත් වෙලා වැඩක් නැහැ. මම ලබන මාසයේ බිරිඳ, දරුවා සමඟ, පදිංචියට විදේශ ගත වෙනවා”යි කියලා. තෘෂ්ණාවේ අපද්‍රව්‍යයන් ගෙන් උපන් නොසෑහීම, ඔබ මනුෂ්‍යයන්ට බොරු කළාට, භික්ෂුවට කරන්න දෙයක් නැහැ. ඒත් මෙවන් පූජනීය මාතෘ භූමියක්, වැඩක් නැහැයි කියලා. ඔබ ප්‍රකාශ කරන කොට, ඔබේ අවිද්‍යාවේ නිරුවත, දහස් ගණනක් වටිනා ඔබේ, යුරෝපීය ඇඳුම, විනිවිද භික්ෂුවට පෙනෙනවා.zපිනට ඉපදුණත්, උපන් බිමට ආදරයක්, ගෞරවයක් නැති මනුෂ්‍යයෝ, නැවත මනුෂ්‍ය ජීවිතයක් ලැබුවොත්, ඉපදෙන්නේ උපන් බිමක අයිතියක් නැති සරණාගතයන් වෙලා.zපාසල් ජීවිතයේදී මට, අකුරු කියලා දීපු පින්වත් ගෞරවණීය ගුරුතුමියක් පංති කාමරයේදී අපිට කියලා දුන්නා, ”දරුවනි, උපන් රටත්, ඔබව බිහි කළ අම්මාවත්, එකක් වශයෙන් දකින්න”ය කියලා. මෙය සටහන් තබන භික්ෂුව, මාව ලෝකයට බිහි කොට මාව හදාවඩා ගත් අම්මාට දක්වන ගෞරවය, ඒ හා සමානව උපන් මව්බිමටත් දක්වනවා.zභික්ෂුන් වහන්සේලා වැඩ සිටින වනවාසී කුටිවලට අදාළ සංස්කෘතියක් තිබෙනවා. ඒ සංස්කෘතිය බිහි කළේ අතීත රහතන් වහන්සේලා. ඒ සංස්කෘතිය පෝෂණය කළේ, උතුම් ප්‍රාතිමෝක්ෂ ශීලයෙන්. වනවාසී කුටිවල සංස්කෘතික ලක්ෂණ තමයි, උසින් අඩු, මෙට්ටයක් රහිත ලෑලි ඇඳ, ලන්තෑරුම, ඇඳි දෙක සහිත උසින් අඩු ලෑලි පුටුව, දර ලිප, දර මැස්ස, කුඩා ගල් ළිඳ හෝ දිය පිහිල්ල. මොකක්දෝ අවාසනාවකට මේ කුටි සංස්කෘතිය දැන්, දවසින් දවස පිරිහෙනවා.zමෙය සටහන් තබන භික්ෂුව, පසුගිය මාසයේ වස් පවාරණය සිදු කරලා, දැන් වැඩ සිටින්නේ වෙනත් ප්‍රදේශයක කුටියක. භික්ෂුව මෙම කුටියට වැඩ ම කරලා, කුටියේ තිබූ අනවශ්‍ය බඩු ඉවත් කරලා, කුටිය සුද්ද කරගන්න, භික්ෂුවට පැය තුනක පමණ කාලයක් ගත වුණා. ඒ තරමට ම කුටි සංස්කෘතිය ආගන්තුක පළිබෝධයන්ගෙන් කිළිටි වෙලා. මීට වසර අටකට පෙර, භික්ෂුව මෙම කුටියට වැඩම කරද්දි එකම එක ජල කරාමයයි තිබුණේ. එය භික්ෂුවගේ අවශ්‍යතාවන්ට හොඳටම ප්‍රමාණවත් වුණා. මෙය සටහන් තබද්දී, භික්ෂුවගේ මුවගට සිනහවකුත් නැෙඟනවා. වර්තමානයේ මෙම කුටියේ තැන් තැන්වල ජල කරාම, හයක්ම තිබෙනවා.zනොසෑහීම, වනවාසී කුටි සංස්කෘතික ලක්ෂණ, ටිකෙන් ටික විනාශ කරනවා. දැන් සමහර කුටි වල ලන්තෑරුම් පත්තු කරන්නේ නැහැ. ලන්තෑරුම් දැල්ලට පිච්චිලා කෘමීන් මැරෙනවාය කියලා. ඉහත අදහස බුදුරජාණන් වහන්සේගේ ධර්මයට අදාළ නැහැ. භික්ෂුවක් ලන්තෑරුම පත්තු කරන්නේ, රාති‍්‍රයට කෘමීන් පුළුස්සන චේතනාවකින් නොවේ. ආලෝකය බලාපොරොත්තුවෙන්. චේතනාවටයි බුදුරජාණන් වහන්සේගේ කර්මය පනවන්නේ.zආත්මීය නිඝණ්ඨ දෘෂ්ඨීන්ට යට වෙලා. වනවාසී කුටියෙන් ලන්තෑරුම ඉවත් කරලා. සූර්යකෝෂ ආලෝකයන් කුටිය ආලෝකවත් කරනවා. බුදුරජාණන් වහන්සේ දේශනා කරනවා තාක්ෂණය, මාරයාය කියලා. මේ සූර්යකෝෂ නමැති තාක්ෂණ මාරයා සමඟ, සූර්ය ආලෝකයෙන් බල ගැන්වෙන බැටරි උපයෝගී කොට ගෙන, සෙලියුලර් දුරකථන භාවිතය, වනවාසී කුටි ආක‍්‍රමණය කරනවා.zගිහි වේවා, පැවිදි වේවා, නවීන තාක්ෂණය ස්පර්ශ කළ යුත්තේ, අපේ අනන්‍යතාවයන් රැුක ගෙනයි. අපි මල නොතලා රොන් ගන්න දක්ෂ වෙන්න ඕනේ. මල නොතලා, රොන් ගන්නවාය කියන්නේ, අතීතයෙන් අපිට උරුම, අපේ සංස්කෘතිය ආරක්ෂා කොට ගෙන, නවීන තාක්ෂණය, ප්‍රයෝජනයට ගන්නවාය කියන කාරණයයි. ඒත් වනවාසී භික්ෂූනට, තාක්ෂණය මාර ධර්මයක්මයි. මාර ධර්මයක් භික්ෂූන් වන අපි, පසමිතුරු භාවයෙන් ගත්තොත්, එය අධර්ම මාර්ගයක, අතරමං වීමක් වෙනවා. භික්ෂූන් වන අපේ තාක්ෂණය, යකඩ, වයර්, බැටරි, විදුලි උපකරණ නොවේ.zමහා සංඝරත්නයේ තාක්ෂණය, උතුම් ඤායපටිපන්න ගුණයයි. ඒ කියන්නේ මහා සංඝරත්නයේ තාක්ෂණයේ දියුණුව යනු, දිවැස් නුවණින් ලෝකය දකින, වුතුපපාන ඤානය, පූර්වේනිවාසනුස්නති ඤාණය, දිව්‍ය චක්ඛු, දිව්‍ය ශ්‍රෝත ඤාණය යනු භික්ෂූන්ගේ උතුම් තාක්ෂණික දියුණුවයි. සංඝරත්නයේ තාක්ෂණය යනු විදර්ශනාමය ප්‍රඥාව, දුකෙන් මිදෙන උතුම් සෝවාන් සකෘදාගමී, අනාගමී, අරහත් ඤාණයන්මයි.zනොපනෙන ලෝකය දකින, පෙනෙන, නොපෙනෙන, ලෝකය නිරෝධය කරන මහා සංඝරත්නයේ තාක්ෂණය පෝෂණය කොට දෙන්නේ, උතුම් සුපටිපන්න ගුණයෙන්. උතුම් උජුපටිපන්න ගුණයෙන්. බුදුරජාණන් වහන්සේ පින්වත් ඔබටත්, මටත් කියලා දුන්න සැබෑ කල්‍යාණමිත‍්‍ර තාක්ෂණයේ ප්‍රතිඵලයයි, උතුම් සාමීචිපටිපන්න ගුණයයි, චතුරාර්ය සත්‍යය ධර්මයන්ගේ අර්ථවත් භාවයෙන් පෝෂණයවූ, සාමීචිපටිපන්න ගුණයයි. සංකීර්ණ වූ පංචඋපාදානස්කන්ධ ලෝකය සරල කරන, සරල කොට ගන්නා ලෝකය නිවා දමන, මග ලොවට කියන උතුම් සාමීචිපටිපන්න ගුණයයි. මහා සංඝරත්නයට පිය උරුමයෙන්, උරුම වූ, දුක නිවන සත්පුරුෂ තාක්ෂණයත්, සෙලියුලර් දුරකථනය කනේ තබා ගෙන, පරිගණකයේ ඇඟිලි තුඩු තබා ගෙන, කෙළෙස් වඩන, ඇති කුසල් දුර්වල කරන, නැති අකුසල් සිදු කොට දෙන, ඇති බැඳීම් ශක්තිමත් කොට දෙන, නැති බැඳීම් ඇති කොට දෙන, අසත්පුරුෂ නවීන තාක්ෂණයන් අතර ඇති වෙනස, පින්වත් ඔබ සිහිනුවණින් දකින්න.zගස් වල මල් පිපෙන්නේ, අත්තක් මත පර වෙලා යන්න නොවේ. බුදු සමිඳුන් අභියස, සත්‍යයේ පූජාසනයක් මත පූජාවෙන්න මයි. මලක ලස්සන, තවත් සිතක, ලස්සන පිනක් බවට පත් කොට දෙන්න මයි. අද උදෑසන පිණ්ඩපාත මඩුවේදී පාසල් ගැහැනු දරුවෙක් සුදුම සුදු මල්වට්ටියක් මැද්දේ රතුම රතු රෝස මලක් තියලා භික්ෂුවට පූජා කළා. සුදුමල් වට්ටිය මැද්දෙ, ලස්සනට සකස් කොට තිබුණ රෝස මල දකින කොට, මේ රෝස මල අස්සේ අතීත පටිච්ච සමුප්පන්න බැඳීම් සැඟවිලා තිබෙනවා ද කියලා, භික්ෂුවට සිතුණා.zපංච උපදානස්කන්ධ ලෝකය, සංස්කාර හේතුවෙන් සකස් කොට දෙන දැනීම් ඔස්සේ, සාංසාරික ඥාතිත්වයක් පසුපස හඹා යනවා. කෙනෙක් අටපිරිකරක් පූජා කරද්දී, තවත් කෙනෙක් සිවුරක් පූජා කරද්දී, තවත් කෙනේක රෝස මලක්, චොකලට් එකක්, ලේන්සුවක් පූජා කරන්නේ, සංස්කාර පච්චයා විඤ්ඤාණ කියන ධර්මානුකූල හේතුවක් පටිච්ච සමුප්පන්නව එම පූජාවන් පූජා කිරීමට සකස් වුණ දැනීම් තුළ බැස ගෙන තිබෙන නිසා මයි. පංච උපාදානස්කන්ධ ලෝකය, කැඩෙමින්, බිඳෙමින්, විසිරෙමින්, අතීත සංස්කාරයන්ගේ ඉව ඔස්සේ පටිච්ච සමුප්පන්නව ගමන් කරනවා. අතීත සංසාරයේ පටිච්ච සමුප්පන්නව, භව නවාතැන් පලවල් මොන තරම් නම්, මුණගැසිලා ඇතිද?zබුදුරජාණන් වහන්සේ සුද්ධෝදන රජතුමාගේ මාළිගාවට වැඩම කළ මොහොතේ, තමන්ගේ සිරිපතුල් අභියස, කඳුළු වගුරුවමින් හඬා වැටෙන යශෝධරාව ගේ හැඬීම දැකලා, බුදුරජාණන් වහන්සේ දේශනා කරනවා, ”ඔය හඬන්නේ යශෝධරාව නොව, සාරා සංඛ කල්ප ලක්ෂ ගණනක, සාංසාරික ඥාතිත්වයයි” කියලා.zතමන්ගේ සිරිපතුල් අභියස කඳුළු වගුරුවමින්, හඬා වැටුණු, නවයොවුන් වියේ සිටි නකුල පියා, නකුල මාතා, අරභයා බුදුරජාණන් වහන්සේ දේශනා කරනවා. අතීත සංසාර භව ගමනේදී ඔය නකුල පියා පන්සිය වතාවක් මගේ පියාවෙලා තිබෙනවා. ඔය නකුළ මාතා පන්සිය වතාවක් මගේ මව වෙලා තිබෙනවාය කියලා. අපගේ අතීත පටිච්ච සමුප්පන්න සාංසාරික ඥාතිත්වයන්, තෘෂ්ණාවෙන් ඔද්දල් වුණ, පංච උපාදාස්කන්ධ ලෝකය තුළ අපේ කැමැත්ත, අකැමැත්ත, සකස් කොට දෙනවා.zපසුගිය දිනක භික්ෂුවට ආරංචි වුණා. වස් පහළොවක් වූ උපසම්පදා ස්වාමින්වහන්සේ නමක්, වයස අවුරුදු හතළිස් පහක උපාසකම්මා කෙනකුගේ ආදරය වෙනුවෙන්, සිවුරු හැර ගියාය කියලා. තෘෂ්ණාවෙන් අන්ධ වූ ආදරය, සිත බැඳුණ, බැඳුන, තැන්වල නවාතැන් ගන්නවා. ඒ නිසාම, පරවෙලා යන රෝස කුසුමකට පුළුවන්, වස් පහළොවක භික්ෂුවක් උපැවිදි කොට දමන්නට. මෙය සටහන් තබන භික්ෂුව, සමාජයෙන් ඈත්වෙලා ජීවත් වෙන්න උත්සාහ ගන්නේ, ඒ අතීත සාංසාරික ඥාතිත්වයන්ගේ රුව, ගුණ, ධර්මානුකූලව, හදුනන නිසා මයි.zඅපි දක්ෂ විය යුතුයි. අපි දකින දෙය ඇසෙන දෙය, දැනුණු දෙය විදර්ශනාත්මකව දකින්න. නමුත් අපි දකින දෙය, ඇසෙන දෙය, දැනෙන දෙය, නිරතුරුවම කෙළෙස් වැඩෙන සංස්කාරයන් හැටියට මයි, ජීවිතයට එකතුකොට ගන්නේ, බුදුරජාණන් වහන්සේ අපිට දෑස් පියා ගෙන. දෙකන්, වසා ගෙන ඉන්න කියලා නැහැ. දකින දෙය විදර්ශනාත්මකව දකින්න කියලයි තිබෙන්නේ.zතමන් ඉදිරියට, ධර්ම කරුණු අසා දැනගන්න පැමිණි උපාසකම්මා, විදර්ශනාවෙන් නොදැක්ක නිසාම, ඒ ඇසුණු කාන්තා කටහඬ, විදර්ශනාවෙන් නොඇසූ නිසාම, ඒ දැනුණු සිතුවිලි, විදර්ශනාත්මකව නොසිතූ නිසාම, ඉහත සඳහන් කළ ස්වාමින්වහන්සේ අසිහියෙන්, උපැවදි වෙනවා. මොහොතකත ප්‍රමාදයක්, දීර්ඝ අප්‍රමාදී භාවයක ගුණයන්, විනාශ කොට දමනවා.zභික්ෂුව දැන් වැඩ සිටින කුටියට, වැඩියේ පෞද්ගලික බස් රථයක, එම බස් රථයේ කොන්දොස්තර මහතා භික්ෂුව ගෙන් ප්‍රවේශ පත‍්‍ර ගාස්තුව අය කළේ නැහැ. තම ආයතනයේ අයිතිකාර මහත්මයා කියලා තිබෙනවාලූ ස්වාමින් වහන්සේලා ගෙන් ටිකට් කඩන්න එපාය කියලා. භික්ෂුවට මතක් වෙනවා. භික්ෂුව සාමණේර කාලයේදී, බස් රථයක් බලාපොරොත්තුවෙන් බස් නැවතුමක සිටියා. පැමිණියේ පෞද්ගලික බස් රථයක්, භික්ෂුව බස් රථයට ගොඩ වීමට පෙරාතුව, කොන්දොස්තර මහත්මයාගෙ න් විමසුවා, ”මහත්තයෝ, මගේ ළඟ මුදල් නැහැ. මාව අදාළ ස්ථානයෙන් බස්සන්න පුළුවන්ද” කියලා. කොන්දොස්තර මහත්මයා ප්‍රකාශ කළා, ”සාදු ඊළඟ බස් එකේ එන්න” කියලා. පංච උපාදානස්කන්ධ ලෝකය, අතීත සංස්කාරයන්ට අදාළව එකිනෙකට වෙනස්, දැනීම් සකස්කොට දෙනවා.zගමන් ගාස්තු, අය නොකරම, මේ කුටියට වැඩිය බස් රථයේ, භික්ෂුව වාඩි වෙලා වැඩම කරන කොට, බස් රථයේ රූපවාහිනි යන්ත‍්‍රයෙන් සුන්දර කාන්තා කට හඬකින් ගැයෙන ගීතයක් භික්ෂුවට ඇසුණා. භික්ෂුවට කන් දෙක වසා ගන්න බැහැ. භික්ෂුව එම සිංදුව විදර්ශනාත්මකව ඇසුවා. භික්ෂුවට, එම සිංදුව ඇසුණේ මෙහෙමයි. ඔබ ඇසිපිය නොහෙලා බැලූවා, ඔබ ඇසිපිය නොහෙලා බැලූවා, කබ ගලන, කඳුළු ගලන, කවදාහරි පණුවන් නලියන මගේ දෑස් දිහා භික්ෂුවකට අහම්බෙන් ඇසෙන ගීතයක්, විදර්ශනාත්මකව ඇසුණු ස්වභාවයයි, ඉහතින් සටහන් තැබුවේ.zඅතීතයේ බුදුරජාණන් වහන්සේ හමුවට පැමිණි තව්තිසාවේ සංගීතයට අධිපති පන්සිළු දෙවියා, තම සුන්දර දිව්‍ය පේ‍්‍රමවන්තිය, තමන්ව හැර යෑම නිසා ම, ඇති වූ විරහ වේදනාවෙන්, බුදුරජාණන් වහන්සේට තම දිව්‍ය වීණාව වාදනය කරමින් විරහ ගීතයක් ගායනා කළා. එම විරහ ගීතයේ එක පද වැලක මෙහෙම සඳහන් වෙනවා. ”සුභා, ඔබ හිරු සේ ප්‍රභාෂ්වරය, සුභා, ඔබ සඳු සේ ප්‍රභාෂ්වරය, රහතුන්ට ධර්මය යම් සේ පි‍්‍රයද, සුභා දිව්‍ය කුමරිය මට එසේම පි‍්‍රයය.” තමන් ඉදිරියේ ගායනා කළ මේ පන්සිළු දෙවියාගේ විරහ ගීතය, බුදුරජාණන් වහන්සේ විදර්ශනාත්මකව ශ‍්‍රවණය කරලා, ගීතයේ සෞන්දර්යය ගැන පන්සිළු දෙවියාට ඇගයීමක්ද කළ බව සූත‍්‍ර ධර්මයන්ගේ සඳහන් වෙනවා.zඅතීත පටිච්ච සමුපන්න, සාංසාරික ආදරයට සහ අනාදරයට අදාළ සාංසාරික ඥාතීත්වයන් අප පසුපස හඹා එන නිසාම පින්වත් ඔබ දක්ෂ වෙන්න ඔබට ඇසෙන දකින දැනෙන දෙය නිරතුරුව ම විදර්ශනාවෙන් ම දකින්න. විදර්ශනාව කියන්නේ, රූපය විනිවිද දකිනවාය කියන අර්ථයයි. අනෙකුත් පංච උපාදානස්කන්ධ ධර්මයන්, විනිවිද දකිනවාය කියන අර්ථයයි.zපසුගිය දිනක රාති‍්‍රයේ ගම්මානය දෙසින්, ගොඩාක් රතිඤ්ඤා පත්තු වෙන හඬ භික්ෂුවට ඇසුණා. භික්ෂුව සිතුවේ ගමට අලි ඇවිල්ලා කියලා. නමුත් පසුදා, භික්ෂුවට ආරංචි වුණා, රටේ දේශපාලන වෙනසක් සිදුවෙලාය කියලා. කුමන ක්ෂේත‍්‍රයක සිදු වුණත් වෙනසක්. කියන අර්ථය සකස් කොට දෙන්නේ සංස්කාර විසින්, ධර්මානුකූලව ජයග‍්‍රාහී කණ්ඩායම කියන්නේ, කුසල් සංස්කාරයන්ගේ ඵලයක්, පරාජිත කණ්ඩායම කියන්නේ, අකුසල් සංස්කාරයන්ගේ ඵලයක්.zසංස්කාර හේතුවෙන් සකස් වෙන විඤ්ඤාණය නමැති මැජික් කරුවා මීට වසර හතරකට පෙරාතුව එකම මහ ගෙදර, සහෝදරත්වයෙන් ජීවත් වූ පවුලක්, අසත්පුරුෂ ධර්මයන් ගෙන්, බේදභින්න වෙලා, අසමගි වෙලා, අවුරුදු හතරක් ලෝභ, ද්වේශ, මෝහ, අධිවේගී මාර්ගයේ ගමන් කරලා, ආයෙමත් හිටපු මහගෙ දරට ම, හිටපු තැනටම, ඇවිත් තිබෙනවා. අත් පොළසන්, පී‍්‍රතිඝෝෂා, සුබපැතුම්, මැද සංස්කාර හේතුවෙන් සකස් වෙන විඤ්ඤාණය නමැති මැජික් කරුවා අලූ‍ත් මැජික් සංදර්ශනයක් ඉදිරිපත් කොට තිබෙනවා.zඅවුරුදු හතරක්, ලෝභ, ද්වේශ, මෝහ, අධිවේගී මාර්ගයේ, දීර්ඝ ගමනක් ගිහිල්ලා, අපි ආපසු හිටපු තැනටම පැමිණියත් ගෙවී ගිය වසර හතර පුරාවට රටේ ආර්ථිකයට, ආරක්ෂාවට, ඒකීයභාවට, සදාචාරයට, වෙච්ච හානියට කවුද වගකියන්නේ. අපේ දුර්වලතාවන් නිසාම, රටට මහා විනාශයක් සිදු කරගෙන, හිටපු තැනටම නැවත ඇවිල්ලා, මහා ජයග‍්‍රහණයක් කොට අපි එය සමරනවා.zබුදුරජාණන් වහන්සේ දේශනා කරනවා සෝවාන් ඵලයට පත් නොවූ සෑම පින්වතෙක් ම, වැරදි කරන ස්වභාවයෙන් යුක්තය කියලා. එම නිසා වැරදි සිදුවීම, මනුෂ්‍ය ගතියක්, නමුත් අපි දක්ෂ විය යුතුයි. එක වරක් කරපු වරදක්, අනාගතයේදී නැවත නොකරන්න, අපි වැඩිම වුණොත් අවුරුදු හැත්තෑපහක් ජීවත් වේවි. අපිට ජීවත් වෙන්න ඉතිරිවෙලා තිබෙන පුංචි කාලයේදී අපට පුළුවන් වෙන්න ඕනේ. අප කෙරෙහි අනුකම්පාවෙන්, අපේ ජීවිත තුළින් නොසෑහීමෙන් බැහැරවී, සෑහීමක් ඇති කොට ගන්න. ලද දෙයින් සතුටු වීමක්, මධ්‍යස්ථ භාවයක්, අල්පේච්ඡභාවයක් ජීවිත තුළින් ඇති කොට ගන්න.zමේ උතුම් මවුබිම, පූජනීය බිම්කඩක්. සම්මා දිට්ඨියේ අර්ථයන් පෝෂණය වෙන බිම් කඩක්. උතුම් ධර්ම විනය ජීවමානව වැඩ සිටින බිම්කඩක්. ජීවමාන බුදුරජාණන් වහන්සේ වශයෙන් වැඳුම් පිදුම් ලබන, රුවන්වැලි මහා සමිඳුන්, ජයශී‍්‍ර මහා බෝ සමිඳුන්, ශී‍්‍ර දන්ත ධාතූන් වහන්සේ, ශී‍්‍රපාද පද්ම වහන්සේ වැඩ සිටින, බිම්කඩක්. සම්මා දිට්ඨියට පත් දෙවියන්. බ‍්‍රහ්මයන් දස දහස් ගණනක්, නිතිපතා වන්දනා කරන බිම්කඩක්. මේ පුණ්‍යවන්ත භූමියේ අපි හැමෝම ඉපදුණේ අතීත පිනේ ඵලයන් නිසා මයි.zපින්වත් ඔබේ පින්වත් භාවය නිසා ම, අතීතයේදී මෙන් ම, වර්තමානයේදීත්, රටට සිදු වන මහා විනාශයන් පෙනි පෙනී තිබියදී, එම විනාශයන් ගෙන් රට ආරක්ෂා කොට දීමට, පින්වත් ඔබලාගේ පිනේ ශක්තියත්, සම්‍යක්-දෘෂ්ඨික දෙවියන්ගේ ආශිර්වාදයත්, මේ පූජනීය බිම්කඩට වර්තමානයේදීත් ලැබෙනවා. ලොව්තුරා බුදුරජාණන් වහන්සේ තම ශ‍්‍රාවකයන්ට දේශනා කොට තිබෙනවා, ”උතුම් සම්මා සම්බුද්ධ ශාසනයේ අර්ථයන්ට අභියෝග එල්ලවෙනවා නම්, ධර්මානුකූලව, සතර අගතියෙන් තොරව, පින්වතුන්ලා දැනුවත් කරන්න” කියලා. ”අධර්මයේ ශක්තිය ධර්මයේ ශක්තියෙන් පිළිසරණ වෙන්න”ය කියලා.zමුළු ලෝකය ඉදිරියේ, බලවත් ම අභියෝගයන්ට ලක්වූ රට බවට, මේ පින්වත් අහිංසක රට පත්වී තිබෙනවා. පින්වත් ඔබ, මම, කාටවත්ම කිසිම වරදක් කරලා නැහැ. මනුෂ්‍යයාගේ අවිද්‍යාව ශක්තිමත් වෙනකොට, මුලින්ම අභියෝගයට ලක්වෙන්නේ, උතුම් ශී‍්‍ර සද්ධර්මය ලෝකයට බෙදා දෙන,මේ සිංහල බෞද්ධ රටයි. මේවා ධර්මානුකූල හේතුඵල ධර්මයන්.zඒත් මේ ධර්මානුකූල අනතුර දකින්න නම්, අපි තුළ සිහිය තිබෙන්නට ඕනේ. සිල්පද දුර්වල කොට ගෙන, ඉන්ද්‍රිය අසංවර භාවයෙන්, අවිද්‍යාවේ අසිහියෙන් පෙළෙන අධර්මවාදී මනුෂ්‍යයෝ, මේ ඇත්ත දකින්නේ නැහැ. එවන් මනුෂ්‍යයෝ සොයන්නේ උපන් රට කාබාසිනියා කොට හරි, ඇස, කන, නාසය, දිව, ශරීරය, මනස, පිනවීමට තෘෂ්ණාවේ ආහාර මයි.zඋපන් රටට, ආදරය කරන පින්වත් ඔබ, මේ අනතුර නුවණින් දකින්න ඕනේ, වර්තමානයේ පින්වත් ඔබලා, මේ අවිද්‍යාවාදී අසත්පුරුෂ ධර්මයන්ට විරුද්ධව, එක පියවරක් හෝ ඉදිරියට තබා තිබෙනවා නම්, ඒ පියවර පින්වත් ඔබ ආරක්ෂා කොට ගත යුත්තේ, උතුම් ශී‍්‍ර සද්ධර්මයේ විශ්වාසය තුළින් මය.zසියලූ‍ සංස්කාරයන්ගේ අනිත්‍ය භාවය ලොවට කියන, මේ උතුම් සම්මා සම්බුද්ධ ශාසනය, ඊළඟ පරම්පරාවට ආරක්ෂා කොට දීම පින්වත් ඔබගේ පූජනීය වගකිමක් වෙනවා. ඒ පූජනීය ආධ්‍යාත්මික අරගලයේ ජයග‍්‍රහණයේ මග, පින්වත් ඔබ, තරණය කළ යුත්තේ, ආර්ය අෂ්ටාංගික මාර්ගයේ ශක්තිය තළින් පමණක් මය.zඅලෝභ, අද්වේශ, අමෝහ, කුසල් මූලයන්ගෙන් පෝෂණය වූ තෙරුවන් කෙරෙහි සද්ධාව, ශීලය, මෛති‍්‍රය, ත්‍යාගය කෙරෙහි පමණක්ම, පින්වත් ඔබ විශ්වාසය තබන්න. ධර්මයේ අර්ථවත්ව හැසිරෙන්නා, ධර්මය විසින්ම ආරක්ෂා කරාවි.zමෙය සටහන් තබන භික්ෂුව, කොහේ වැඩ සිටියත්, උතුම් සම්මා සම්බුද්ධ ශාසනයේ, මේ උතුම් මාතෘ භූමියේ, ආරක්ෂාව උදෙසා, ධර්මානුකූලව පෙනී සිටින පින්වත් ඔබලාට, තෙරුවන් සරණ සම්‍යක්දෘෂ්ඨික දෙවියන්ගේ ආශිර්වාදය සෑම මොහොතකම ප්‍රාර්ථනා කරනවා.</Content>
    <Content name="book13chapter34" translatable="false">මෙය සටහන් තබන භික්ෂුවට මතකයි, මගේ අම්මා, ළමා කාලයේදී මට කියලා දුන්නා, මේ ලෝකයේ උතුම්ම රට ශ‍්‍රී ලංකාවයි කියලා. එදා අද වගේ චතුරාර්ය සත්‍ය ධර්මයන්, සතර සතිපට්ඨාන ධර්මයන්, පංච උපාදානස්කන්ධ ධර්මයන්, උතුම් අධිගමයන්, ගැන සමාජයේ කතාබහ වුණේ නැහැ. ඒ නිසාමදෝ මගේ අම්මා, ශී‍්‍ර ලංකාව ලෝකයේ උතුම්ම රට වෙන්නේ, ඇයි කියලා මට පැහැදිලි කොට කිව්වේ නැහැ.zනමුත් භික්ෂුව පසුකාලීනව හොඳින් ම දැනගත්තා, ”අපේ රට ලෝකයේ උතුම්ම රට වෙන්නේ, මේ උතුම් සම්මා සම්බුද්ධ ශාසනයත්, එම ශාසන ධර්මයන් ගෙන් පෝෂණය වෙන, සියලූ‍ ජාතීන් සහෝදරත්වයෙන් ජීවත් වෙන, මේ සිංහල බෞද්ධ සංස්කෘතිය නිසාය” කියලා.zභික්ෂුව මුණ ගැසෙන්නට පැමිණි මහත්මයෙක්, ප්‍රකාශ කළා, තමන්ගේ සහෝදරයා ඔස්ටේ‍්‍රලියාවේ නීත්‍යනුකූල පුරවැසි භාවය ලැබිලා ස්ථිර පදිංචියට ඔස්ටේ‍්‍රලියාවට ගියාය කියලා. ඒ මහත්මයා භික්ෂුවට, කියනවා, ඔස්ටේ‍්‍රලියානු රජය, විදේශීය ජනතාවට පුරවැසි භාවය ලබා දෙන කොට, පුරවැසි භාවය ඉල්ලූ‍ම් කරන ඉල්ලූ‍ම් පත‍්‍රයේ සිංහල බෞද්ධ කියලා සඳහන් වී තිබුණොත්, අදාළ ඔස්ටේ‍්‍රලියානු බලධාරීන් කැමැත්තෙන් එම ඉල්ලූ‍ම් පත‍්‍රය ගැන සොයා බලනවලූ‍, එම ඔස්ටේ‍්‍රලියානු බලධාරීන් සිංහල බෞද්ධයන් හඳුන්වන්නේ සාමකාමී මනුෂ්‍යයන් හැටියටලූ‍.zඅපේ රටේ බලලෝභී අකාරුණික, දේශපාලන පින්වතුන්, තම පිරිහී යන බලය රැුක ගැනීම උදෙසා, රට තුළ වරින් වර ජාතිවාදී මතවාදයක් ඇති කළත්, අප රටේ ජීවත්වෙන සිංහල බෞද්ධ ජනතාවගේ, මනුෂ්‍යත්වයෙන් පෝෂණය වූ සියලූ‍ ජාතීන්ට, ආගමිකයින්ට, දක්වන, සාමකාමී භාවය, වර්තමානයේත්, අවංක භාවයෙන් කටයුතු කරන ලෝකයාට පිළිගන්නට සිද්ධ වෙනවා.zබුදුරජාණන් වහන්සේ දේශනා කරනවා, මේ ලෝක ධාතුවේ ශ්‍රේෂ්ඨම ධනය, ශ‍්‍රද්ධාවයි කියලා. ශ‍්‍රද්ධාවට වඩා ගේ‍්‍රෂ්ඨ ධනයක් මේ ලෝක ධාතුව තුළ නැහැ. ශ‍්‍රද්ධාව නමැති ශ්‍රේෂ්ඨ ධනයයි, පින්වත් සිංහල බෞද්ධ ඔබට, අවංක ලෝකයා ඉදිරියේ, ”සාමකාමී මිනිස්සු” කියන ගෞරවණීය නාමය අදටත් ඔබට ලබා දෙන්නේ.zඅතීතයේ මේ ලෝකයේ, උතුම්ම රට ශ‍්‍රී ලංකාව කියලා. මගේ අම්මා මට කියලා දුන්නත්, වර්තමානයේ අවිද්‍යා වාදී අධර්ම බලවේග විසින්, මංකොල්ල කන්න හදන, අරාජික කොට දමන්නට හදන, ලෝකයේ එකම රට බවටත්, මේ උතුම් රට පත් වෙලා තිබෙනවා. මේ උතුම් සාමකාමී සිංහල බෞද්ධ සංස්කෘතියෙන්, සදාචාරයෙන් පෝෂණය වූ රටේ ජාතික, ආගමික, සමගිය දකින්නට, අසන්නට, හිතන්නට, අකැමැති මිථ්‍යාදෘෂ්ටික අධර්මවාදී බලවේග මේ උතුම් ශ‍්‍රී ලංකාව විනාශ කොට දමන්නට පුදුමාකාර වියරුවකින් පසු වෙන්නේ.zශ‍්‍රද්ධාව කියන ධනයත්, ඩොලර් නෝට්ටු වලත් වෙනස නොහඳුනන, අසත්පුරුෂ දුශ්ශීල කණ්ඩායම් වල කි‍්‍රයාකාරකම් ඉදිරියේ පින්වත් ඔබ ශ‍්‍රද්ධාවේ ශක්තිය මයි ජීවිතයට එකතු කොට ගත යුත්තේ. පින්වත් ඔබ ද්වේශයෙන්, උද්වේගකාරීව, විස`දුම් සොයන්නට යොමු විය යුතු නැහැ. මාර බලවේගයන්ගේ උත්සාහයන් කි‍්‍රියාත්මක වෙන්නේ, බොරුවෙන්, වංචාවෙන්, ඝෝෂාකාරීව, ජනතාව මානසික වශයෙන් ප්‍රකෝපකාරී කොට, ඇති වන විකෘතීන් ඉදිරියේ, බොර දියේ මාළු බෑමටයි.zඅවිද්‍යාවෙන් දෑස් අන්ධ වූ මනුෂ්‍යයෝ, විද්‍යාව දකින්නේ, අවිද්‍යාව තමන්ගෙන් උදුරාගන්න උත්සාහ ගන්න සතුරෙක් වශයෙන් මයි. කාමයන්ගේ, රූපයන්ගේ, ආශ්වාදයේ අඳුරටම භාර දුන්, එවැනි පින්වතුන්ගේ, ජීවිත වලට, විද්‍යාවේ ආලෝකයක් ගැන, සිතන්න ඒ අයට අවශ්‍යතාවක් නැහැ.zමෙවැනි අවිද්‍යා වාදී බලවේගයන් ඉදිරියේ, මිථ්‍යාදෘෂ්ටිය සම්මාදිට්ඨියෙනුත්, අකුසලය කුසලයෙනුත්, බොරුව සත්‍යයෙනුත්, කුලප්පුව සංසිඳීමෙනුත් ජයගන්න පින්වතුන්ලා සූදානම් විය යුතුයි. කාමච්ඡන්ද ව්‍යාපාද, ථිනමිද්ධ, විසිරුණු සිත්, විචිකිච්ඡාවන් ජීවිතය කොට ගන්න, අවිද්‍යාවාදී මනුෂ්‍යයෝ, සප්ත බොජ්ඣංග ධර්මයන් දකින්නේ විනාශ කොට දැමිය යුතු අධර්මයක් වශයෙන් මයි. අසත්පුරුෂ ආශ‍්‍රය, මිච්ඡා ධර්මයන් ශ‍්‍රවණය, අනුවණින් මෙනෙහි කිරීම, හේතුවෙන් සකස් වෙන ඉන්ද්‍රීය ධර්මයන්ගේ බිංදුවට බැසීම, මෙවැනි මනුෂ්‍ය ජීවිතවල, ධර්මානුකූල හේතුඵල ධර්මය වෙනවා.zලොව්තුරා බුදුරජාණන් වහන්සේ, උතුම් සම්මා සම්බෝධිය අවබෝධ කොට ගත්තාට පසුව, බුදුරජාණන් වහන්සේට, වසවර්ති මාරයාගේ, මැර තර්ජනයන්ට මුහුණ දෙන්නට සිද්ධ වුණා. මේවා වසවර්ති මාරයාගේ ඉන්ද්‍රීය ධර්මයන් බිංදුවට බැසීමේ ධර්මානුකූල හේතුඵල ධර්මයන්.zමාරයා නමැති පංචනීවරණ ධර්මයන්ට, බුදුරජාණන් වහන්සේලාගේ, සප්ත බොජ්ඣංග ධර්මයන්ට, මේවා සුන්දර ධර්මයේ අර්ථයන් මිස, ඇලීමට, ගැටීමට අවශ්‍ය සාධකයන් නොවේ.zවසවර්ති මාරයා, බුදුරජාණන් වහන්සේට තර්ජනය කරනවා, ”දැන් ඔබ වහන්සේ සම්මා සම්බුද්ධත්වය අවබෝධ කොට ගත්තා, දැන් ඉතින් ඔබ වහන්සේ වහාම පිරිනිවන් පාන්නටය” කියලා. වසවර්ති මාරයාගේ පංචනීවරණ තීව්ර අසිහිය නිසාම, සාරාසංඛ්‍ය කල්ප ලක්ෂ ගණනාවක, අතීත පාරමී ශක්තියකටයි ධර්මයේ ශක්තිය නොදන්නා මාරයා ”දැන් ඉතිං පිරිනිවන් පාන්නට” කියලා අභියෝග කළේ.zඅතීතයේ, සිංහල බෞද්ධ ජනතාවගේ, අනිත්‍ය වන, සිත නමැති සංස්කාර ධර්මයන්ගේ ශක්තිය නොදන්න, පංචනීවරණ තීව්ර, අසිහිය නිසාම, සමහරක් අවිද්‍යාවාදී කණ්ඩායම්, මේ උතුම් සිංහල බෞද්ධකම, මරාගෙන උපදින, ඊළාම් රාජ්‍යයක සිහින ලෝකයන් තුළ ජීවත් වුණා.zජයශ‍්‍රීමහා බෝධි මූලයේදී මාර තර්ජනයට පිළිතුරු වශයෙන් බුදුරජාණන් වහන්සේ මාරයාට දේශනා කරනවා, ”මාරය, ඔබගේ පංචනීවරණයන් ගෙන් වියරු වැටුණ තර්ජනයන්, බුදුරජාණන් වහන්සේගේ පයට පෑගෙන දුහුවිල්ලක් තරම් වත් තකන්නේ නැහැ. ඔබගේ අකුසලයෙන්, වියරු වැටුණ ඔබේ තර්ජනයන්, අයිති ඔබේ අනාගත අකුසල් ගිණුමටයි. ඒ අනාගත පටිච්චසමුප්පන්න අකුසල් හා මේ සතර අපායේ දුක අයිතිත් ඔබට මයි. මාරය, බුදුරජාණන් වහන්සේ අවබෝධ කොට ගත්, මේ උතුම් ධර්මය, ලෝකයාට දේශනා කරන තුරු මාගේ ශාසනයේ, භික්ෂු, භික්ෂුධෑ, උපාසක, උපාසිකා, සිව්වනක් පිරිස, සුපටිපන්න ගුණයෙන්, උජුපටිපන්න ගුණයෙන් ඤායපටිපන්න ගුණයෙන්, ධර්මධර, විනයධර, සිල්වත් පිරිසක් වෙන තුරු, උතුම් මහා සංඝරත්නය තම සාමීචිපටිපන්න ගුණයෙන් මේ උතුම් ධර්මය ලෝකයාට දේශනා කරන තුරු බුදුරජාණන් වහන්සේ පිරිනිවන් පාන්නේ නැහැ”ය කියලා.zබුදුරජාණන් වහන්සේ සතු වූ, අයෝමය ආර්ය විමුක්තියේ ශක්තියෙන්, දශ පාරමී කුසල් බලයේ ශක්තිය හමුවේ, වසවර්ති මාරයාට ඉතිරිව තිබුණේ, බුදුරජාණන් වහන්සේ ඉදිරියෙන් අතුරුදන්වී පලා යෑම පමණක් මයි.zවර්තමානයේ අවිද්‍යා වාදී කණ්ඩායම් වල, බොරු කාර, මංකොල්ල කාර, හැසිරීම් වලට මැදිවී, ජීවත් වෙන පින්වත් රටවාසී ඔබ තේරුම් ගන්න ඕනේ, මේ ලෝකයේ ආර්ය ප්‍රඥාවට, ආර්ය ඤාණ දර්ශනයන්ට, ආර්ය විමුක්තියට අධිපති වෙන්නේ ලොව්තුරා බුදුරජාණන් වහන්සේයි. නමුත් මේ ලෝක ධාතුවේ බලයට, කාමයන්ට, අධිපති වෙන්නේ වසවර්ති මාරයායි. මේ ලෝක ධාතුවේ බලයට අධිපති වසවර්ති මාරයාව, මානසිකව පරාජයට පත් කොට පලවා හරින්නේ, බුදුරජාණන් වහන්සේ සතුවූ ආර්ය විමුක්තියේ ශක්තියෙන් මයි.zමෙය සටහන් තබන භික්ෂුව, පින්වත් ඔබට කියනවා. මුළු ලෝකයම එක ගොඩකට ගිහිල්ලා, මෙය සටහන් තබන භික්ෂුවට එරෙහිව ආවත්, භික්ෂුවට බියක් ඇති වෙන්නේ නැහැ. එම තත්ත්වය සුන්දර සංස්කාරයන්ගේ ධර්මානුකූල අත්දැකීමක් පමණක් මයි. එවැනි තත්ත්වයක් තුළ භික්ෂුව සමාජය මග හැරලා යනවා. නමුත් පළායන්නේ නැහැ.zබුදුරජාණන් වහන්සේ පිරිනිවන් පා, වසර දෙදහස් හයසියයක් ගෙවී ගියත්, මෙය සටහන් තබන භික්ෂුව, මේ නිමේෂයේ දීත්, බුදුරජාණන් වහන්සේගේ සිවුරු කොන, අල්ලා ගෙන, බුදුරජාණන් වහන්සේ තබන පියවරට, පසු පියවර තබමින්, බුදුරජාණන් වහන්සේ පසුපසින් වඩින භික්ෂුවක්. බුදුරජාණන් වහන්සේගේ සිවුරු කොන අල්ලා ගෙන, වඩින කොට, බුදුරජාණන් වහන්සේ ගේ පූර්වාදර්ශය, මහා කරුණා ගුණයත්, මහා ඤාණයන්ගේ අසිරිමත් භාවයත් මේ නිමේෂයේදීත් භික්ෂුවට දැනෙනවා. මේ නිමේෂයේදීත් බුදුරජාණන් වහන්සේගේ සෙවණැල්ලේ ඡායාවේ සීමාව තුළ ජීවත් වෙන, භික්ෂුවක්.zබුදුරජාණන් වහන්සේ දේශනා කරනවා. බුදුරජාණන් වහන්සේගේ පිරිනිවීමෙන් පසුව, උතුම් ධර්ම විනයයි ශාස්තෲන් වහන්සේ වෙන්නේ කියලා. යම් භික්ෂුවක් උතුම් ධර්ම විනය තුළ ශක්තිමත්ව ජීවත් වෙනවා නම්, උන්වහන්සේ බුදුරජාණන් වහන්සේ ගේ සිවුරු කොන අල්ලා ගෙන වඩින සුන්දර භික්ෂුවක් ම වෙනවා. බුදුරජාණන් වහන්සේ ගේ සිවුරු කොන අල්ලා ගෙන, බුදුරජාණන් වහන්සේ තබන පියවරට පසු පියවර තබමින්, වඩින ස්වාමින් වහන්සේලා මේ උතුම් දේශයේ අප්‍රමාණව වැඩ සිටිනවා.zඒ උතුම් ධර්ම විනයේ ශක්තියයි, වර්තමානයේ මේ දේශයට එල්ල වෙන කුමන අභියෝගයක් වුවද, අනතුරක් වුවද, පෙනෙන මානයට පැමිණි විට, සෘද්ධියෙන් පැමිණෙන ආරක්ෂාවක් සේ, රටට ගරු කරන, ආදරය කරන, කණ්ඩායම්, ශක්තිමත් භාවයට පත් වෙන්නේ.zමේ උතුම් රට අරාජික කොට දැමීමට, කුමන බලවේග යන් පැමිණියද, පින්වත් ඔබ උතුම් ආර්ය අෂ්ටාංගික මාර්ගයේ සෙවණැල්ල මත සමාධි ගත වෙන්න. නිරතුරුව බුදුරජාණන් වහන්සේගේ ගුණයන් සිහිපත් කරන්න. බුදුරජාණන් වහන්සේ දේශනා කරනවා, ”බුදුරජාණන් වහන්සේ ගේ සරණගිය ආර්ය ශ‍්‍රාවකයා, බහුල වශයෙන් වැඩිය යුත්තේ බුදුරජාණන් වහන්සේ ගේ ගුණයන්” කියලා. උතුම් බුදු ගුණයක් වැඞීම ඔස්සේ, පින්වත් ඔබ තුළින් බිය පහව යනවා. පින්වත් ඔබ තුළ වැඩෙන බුද්ධානුස්සතියේ කුසල් ශක්තියෙන් අවිද්‍යාවාදී කණ්ඩායම් පසු බැස යනවා.zපින්වත් ඔබ නිරතුරුව ම, ලෝකයාගේ අසද්ධාව ඉදිරියේ, මෙසේ සිත තැන්පත් කොට ගන්න. ”බුදුරජාණන් වහන්සේ, අවබෝධ කොට වදාළා වූ ධර්මයන්ට අදාළව හැසිරෙන නිසා, ‘විජ්ජාචරණ සම්පන්න’ නම් වන සේක. බුදුරජාණන් වහන්සේ, ආර්ය අෂ්ටාංගික මාර්ගයේම ගමන් ඇති නිසා, නිවන් අවබෝධය සාක්ෂාත් කොට ගෙන වාසය කරන නිසා, ‘සුගත’ නම් වන සේක. බුදුරජාණන් වහන්සේ කාම ලෝක, රූප ලෝක, අරූප ලෝක යන තුන් ලෝකය ම දත් නිසා ‘ලෝකවි¥’ නම් වන සේක. බුදුරජාණන් වහන්සේ විෂම, නපුරු, අවිද්‍යා වාදී දෙවියන්, මනුෂ්‍යයින්, බ‍්‍රහ්මයින්, අමනුෂ්‍යයින් දමනය කොට වදාළ නිසා ‘අනුත්තරෝ පුරිසධම්ම සාරථි’ නම් වන සේක. ”මේ ආදී වශයෙන් බුදුරජාණන් වහන්සේගේ ගුණයන් නිරතුරුව ම සිහිපත් වෙන කොට, එම ආර්ය ශ‍්‍රාවකයාගේ, ගිහි පින්වතාගේ, සිත ද්වේශයෙන් යටපත් වෙන්නේ නැහැ. රාගයෙන් යටපත් වෙන්නේ නැහැ. මෝහයෙන් යටපත් වෙන්නෙ නැහැ”ය කියලා. බුදුරජාණන් වහන්සේ දේශනා කරනවා.zඒ වගේමයි, බුදුරජාණන් වහන්සේගේ ගුණයන් නිතර සිහිපත් කරන පින්වතා, තුළ බිය, තැති ගැනීම ඇති වෙන්නේ නැහැ. එම සිත, බුදුරජාණන් වහන්සේ කෙරෙහි සෘජුව පිහිටනවා. එම සෘජුව පිහිටන සිත, ප්‍රීතියට පත් වෙනවා. බුදුරජාණන් වහන්සේ සතු අයෝමය ඤාණ ශක්තිය, මහා කරුණා ගුණය, නුවණින් දකින පින්වතා, බුදුරජාණන් වහන්සේගෙන් තොර ධර්මයක්, ගුණයක්, සම්මාදිට්ඨියක්, ඤාණ ශක්තියක්, විමුක්තියක්, මාර්ග යක් දකින්නේ නැහැ. බුදුරජාණන් වහන්සේගේ නමැති අර්ථය තුළ සිත සෘජුව පිහිටනවා. එම සෘජුව පිහිටන සිත, බුදුරජාණන් වහන්සේ වැනි, උතුම් ශාස්තෘන් වහන්සේ නමක් සරණ යෑමේ, ප්‍රමෝදයෙන්, සිත තුළ ප්‍රීතිය ඇති කොට ගන්නවා. ඇත්ත ඇති සැටියෙන් දැකීමේ ප්‍රීතිය, බොරුව, බොරුව හැටියට දැකීමේ ප්‍රිතීය ඇති කොට ගන්නවා. එම ප්‍රීතිය නිසාම සිත සංසිඳෙනවා.zබියෙන්, විචිකිච්ඡාවෙන්, විසිරුණා වූ සිත, සමාධිමත් භාවයට පත් වෙනවා. එම සමාධිමත් සිතයි, ඕනෑම ප්‍රශ්නයක් ඉදිරියේ ඕනෑම අභියෝගයක් ඉදිරියේ, පින්වත් ඔබට, ඇලීම්, ගැටීම් වලට යට නොවී, හේතුඵල ධර්මයන්ට අදාළව ජීවිතය දැකීමේ, ධර්මයේ උපේක්ෂාව, පින්වත් ඔබ තුළ ඇති වෙන්නේ. හේතුඵල ධර්මයන්ට අදාළව, තමන් ඉදිරියට පැමිණෙන, ඕනෑම ප්‍රශ්නයක් ඇලීම්, ගැටීම් වලට යා නොදී, විසඳා දෙන්නෙ උපේක්ෂාවයි.zඑම නිසා ගෞරවනීය සාමකාමී පින්වතුනි, අවිද්‍යාවේ දාස භාවයට පත් වී, ලෝකයේ උතුම්ම රට මංකොල්ල කන්න හදන ගිනිගන්න පංච උපාදානස්කන්ධ ලෝකයක් ඉදිරියේ, ඔබ ධර්මයේ උපේක්ෂාවයි, ජීවිතයට එකතු කොට ගත යුත්තේ.zවර්තමානයේ, තෘෂ්ණාවේ ලැව්ගිනි පංච උපාදානස්කන්ධ ලෝකය හරහා වේගයෙන් ඇවිළී ගෙන යනවා. වර්තමානයේ සමහර පංච උපාදානස්කන්ධ තිබෙනවා. සිංහල බෞද්ධ, කිව්වොත් ඇවිළෙනවා. නිකමට හරි ෆෙඩරල් කිව්වොත් නිවෙනවා. මේ කුමන හෝ අනුන්ගේ වියරුවටත් තිබෙන එකම ධර්මයේ විසඳුම, සුන්දර ධර්මයේ උපේක්ෂාවයි.zවරක්, මගධ රාජ්‍යයේ, අජාසත්ත රජතුමාගේ, ප්‍රධාන අමාත්‍යවරයා, බුදුරජාණන් වහන්සේව බැහැ දකින්න ඇවිල්ලා අජාසත්ත රජතුමාගේ, පණිවිඩයක් බුදුරජාණන් වහන්සේට දැනුම් දෙනවා. ”භාග්‍යවතුන් වහන්ස, අජාසත්ත රජතුමා වජ්ජින්ගේ රාජ්‍යය, ආක‍්‍රමණය කරන්නයි සූදානම් වෙන්නේ, වජ්ජින්ව වනසා දමලා එම රාජ්‍යය, සියතට ගන්නවා”ය කියලා අජාසත්ත රජතුමාගේ පණිවිඩය බුදුරජාණන් වහන්සේට දැනුම් දුන්නා.zඑම අවස්ථාවේ බුදුරජාණන් වහන්සේ දේශනා කරනවා.zවජ්ජින් සතු මේ සප්ත අපරිහානි ධර්මයන් හේතුවෙන්, ඔය බලගතු මගධ රාජ්‍යයේ, අජාසත්ත රජතුමාට, වජ්ජි රාජ්‍යය ආක‍්‍රමණය කොට ජය ගන්න බැහැය කියලා බුදුරජාණන් වහන්සේ මගධයේ මහඇමතිට දේශනා කරනවා. බුදුරජාණන් වහන්සේගේ ධර්මානුකූල හේතුඵල ධර්මයන්ට අදාළව, කරුණු දැක්විම නිසා අජාසත්ත රජතුමා, වජ්ජින්ගේ රාජ්‍යය ආක‍්‍රමණය කිරීමෙන් වළකිනවා.zවජ්ජින්ගේ රාජ්‍ය ප්‍රතිපත්තිය, තම රාජ්‍යයයත්, ජනතාවත් ආරක්ෂා කරනවා වගේම, රටේ ජනතාවගේ කුසල් ශක්තියත් ශක්තිමත් කොට දෙන සප්ත අපරිහානි ධර්මයට හිමි වුණා.zමේ උතුම් රටේ, ගෞරවණීය, පාලක පින්වතුන් ලා දක්ෂ වෙන්න ඕනේ, තෘෂ්ණාවේ කරවටක් ගිළුණු වියරු පංච උපාදානස්කන්ධ ලෝකයක් ඉදිරියේ, වියරු පංච උපාදානස්කන්ධ මාරයින්ගෙන්, රාජ්‍යයට අනතුරු එල්ල වෙන කොට, ප්‍රශ්න අවුලෙන් අවුලට යා නොදී ධර්මානුකූල විසඳුම්, උපක‍්‍රම ශීලීව, තම රාජ්‍ය ප්‍රතිපත්ති වලට එකතු කොට ගන්න.zඅතීතයේ බුදුරජාණන් වහන්සේට තර්ජනයක් සිද්ධ කළේ ජීවමාන බලයට.. අධිපති වසවර්ති මාරයායි. නමුත් වර්තමානයේ, මේ ලෝකයේ උතුම්ම රට අරාජික කොට දමන්නට හදන්නේ මනුෂ්‍යයා තුළ, ඵස්සය හේතුවෙන් සකස්වෙන පංච උපාදානස්කන්ධ මාරයායි.zවියරු තෘෂ්ණාවෙන් උපන් පංච උපාදානස්කන්ධ මාරයාව, ඔබ ජය ගත යුත්තේ, තෘෂ්ණාව සියුම් කරන ආර්ය අෂ්ටාංගික මාර්ගයේ ශක්තිය තුළින් මයි. බුදුරජාණන් වහන්සේ කෙරෙහි, සෘජුව පවතින සිත, පින්වත් ඔබව යොමු කරන්නේ ඒ සුන්දර, තෘෂ්ණාව සියුම් කරන ආර්ය අෂ්ටාංගික මාර්ගය තුළට මය.zසියලූම ජාතීන් සාමයෙන් ජීවත්වෙන මේ උතුම් දේශයට ඉදිරියේදී ධර්මානුකූලව ම නොකඩවා අභියෝගයක් එල්ල වේවි. මාරාන්තික අභියෝගයක් එල්ල වේවි. අවිද්‍යාවාදී කණ්ඩායම්වල, තෘෂ්ණාවේ වියරුව මතයි භික්ෂුව ඉහත කාරණය සටහන් තැබුවේ.zඑම නිසා, රටේ පින්වත් පාලක පින්වතුන් දක්ෂ විය යුතුයි තම රාජ්‍ය ප්‍රතිපත්ති වලට, කවදාක්වත්, කල් ඉකුත් නොවන, සප්ත අපරිහානි ධර්මයන් එකතු කොට ගන්න. බලගතු අජාසත්ත රජතුමාට පරාජය කිරීමට නොහැකි කුසලයේ බලයත්, සිතේ බලයත්, තුළින් තම රාජ්‍යය වජ්ජින් ශක්තිමත් කොට ගන්නේ, සප්ත අපරිහානි ධර්මයන්ගේ කුසලයෙන් පෝෂණය වූ පිනේ ශක්තියයි.zබුදුරජාණන් වහන්සේ වර්ණනා කළාවූ රාජ්‍ය ප්‍රතිපත්තිය වූ සප්ත අපරිහානි ධර්මයන්, පාලක පින්වතුන්ලා තුළත්, එහි රැු කවරණය ලබන ජනතාව තුළත්, පිනට අදාළ, ශීලයට අදාළ, සම්මා දිට්ඨියට අදාළ ශක්තිය මයි එකතුකොට දෙන්නේ.zසියල්ල වේගයෙන් වෙනස්වී යනවා. ඊළග නිමේෂයේදී ඇතිවෙන වෙනස, අපිට හිතා ගන්න වත් බැහැ. මනුෂ්‍යයාගේ තෘෂ්ණාව වේගවත් වෙද්දී, මනුෂ්‍යයා තුළින් රැුස් වෙන සංස්කාර වල ශක්තිය ද වේගවත් වෙනවා. වේගවත්ව වර්ධනය වෙන, සංස්කාරයන් නිරතුරුව ම, අනිත්‍ය වෙන නිසා, සිතා ගන්න බැරි සිදුවීම්, සමාජගත වෙනවා. පංච උපාදානස්කන්ධය කෙරෙහි තෘෂ්ණාවේ වේගවත් භාවය නිසාම, ලෝකය විකෘති ආකාරයෙන් වෙනස් වෙද්දී, බලවත්ව අභියෝගයට ලක් වෙන්නේ, මේ වෙනස්වීම ගැන, අනිත්‍ය, දුඛ්‍ය, අනාත්ම, ධර්මයන් ගැන ලෝකයට දේශනා කරන, උතුම් සම්මා සම්බුද්ධ ශාසනයයි. ඒ උතුම් සම්මා සම්බුද්ධ ශාසනය අර්ථවත්ව ස්ථාන ගත වෙලා තිබෙන මේ උතුම් දේශයයි. මේ සියල්ල ඉදිරියේ, ඔබේ නොසැලෙන මාර්ගය විය යුත්තේ, ආර්ය අෂ්ටාංගික මාර්ග යේ කුසලයෙන් පෝෂණය වූ, සිතේ ශක්තියයි.zකොසොල් රජතුමා, අනාථයෙක් වශයෙන් අම්බලමක මිය යන්නේත්, විඩූඩභ කුමාරයා, මහා සාගරයට ගසා ගෙන යන්නේත්, බිම්බිසාර රජතුමා තම පුත්, අජාසත්ත, රජු අතින් මැරුම් කන්නේත්, ශාක්‍ය වංශය, බුදුරජාණන් වහන්සේ ජිවමානව වැඩසිටියදී ම සමූල ඝාතනය වෙන්නේත්, අතීත අකුසල් සංස්කාර හේතුවෙන් සකස් වුණ විඤ්ඤාණය නමැති මැජික් කරුවාගේ අකුසල කාරී, දැනීම් වල හේතුඵල ධර්මයන් නිසා මය.zවර්තමානයේ මෙම පින්වත් දේශයේ පාලක පින්වතුන්ලා, සහ පින්වත් ජනතාව තුළ සකස්වෙන දැනීම්, අකුසලයට බර නම්, බොරුවට, වංචාවට, අල්ලසට බර නම්, එම අධර්මයන් ගෙන්, විනාශ වෙන්නේ, පින්වත් ඔබ පමණක් ම නොවේ; සම්මා දිට්ඨියෙන්, මිථ්‍යාදෘෂ්ටියෙන් අයෝමය වෙනස, මනුෂ්‍ය ප්‍රජාවට මතුකොට පෙන්වන, මේ උතුම් සිංහල බෞද්ධකමයි.zඑම නිසාම පින්වත් පාලක පින්වතුන්ලා ඉදිරියේ, ගෞරවනීය වගකීමක් තිබෙනවා. එම වගකීම තමයි, අසාධාරණ, අධර්මිෂ්ඨ, බලපෑම් ඉදිරියේ, පින්වත් ඔබ කාටවත්ම දණ ගසන්නට අවශ්‍ය නැහැ.zමේ උතුම් ධර්මයේ ශක්තියෙන්, සිංහල කම නමැති පොත්තත්, එම ශක්තිමත් පොත්තෙන්, ආරක්ෂාව ලබන, බෞද්ධකම නමැති අරටුවත්, සම්මා සැපයට කැමැති, ලෝකයාගේ හිත සුව පිණිස, හෙට දවස වෙනුවෙන් ආරක්ෂා කොට තැබීම අත්‍යවශ්‍ය කරුණක්. සියලූ‍ සංස්කාරයන්ගේ අනිත්‍ය බව සත්‍යයි. ඒ සත්‍යය නිසා මයි, අනිත්‍ය වෙන දෙය, හෙට දවසට ආරක්ෂා කොට දීමට ධර්මානුකූලව ඉදිරිපත් විය යුත්තේ.zබුදුරජාණන් වහන්සේ දේශනා කරනවා, බලය කියන්නෙ සර්පයෙක්ය කියලා. මේ සර්පයා ගැරඬියෙක් වගේ අහිංසක සර්පයෙක් නොවේ. සැප දුක් වේදනාවන් ඉදිරියේ පැන පැන, දෂ්ඨකරන සර්පයෙක්. අපි හැමෝම බලය ලබාගන්නා තෙක් හරිම කීකරුයි. හැමෝටම සවන් දෙනවා. ජනතාව සමගම හැසිරෙනවා. නමුත් බලය ලබාගත්තට පසුව මේ දේවල් වෙනස් විය යුතු නැහැ. ජනතාව ස්වාමියා හැටියට දැක්ක නායකයින්, පසුව ජනතාව සේවකයින් හැටියට දැකිය යුතු නැහැ.zපින්වත් ගෞරවනීය ඔබලාගේ මෙවැනි වැරදි හැසිරීම් හේතුවෙන් විනාශ වී යන්නේ, පින්වත් ඔබලා පමණක් ම නොවේ. ඔබලා නිසාම රට ලබන, ජාතික ආරක්ෂාවත් විනාශ වෙලා යනවා.zඅතීතයේ සිදු වූ මෙවැනි වැරදි ගැන, අලූ‍තින් සිතන්න, කාලයක් දැන් ඉතිරි වෙලා නැහැ. පින්වත් ඔබලාගේ ම අතීත ප්‍රමාදයන් හේතුවෙන්, අනතුරු ගෙදර වැට මායිමට ම පැමිණ තිබෙනවා.zපින්වත් ඔබලා ලබන්නා වූ ජනතා බලය, ඔබ උදෙසා නොව, ඔබලාගේ ආශ්වාදය උදෙසා නොව, පින්වත් ඔබ ඉපදුණ, ලෝකයෙන්, උතුම් ම රටේ ආත්ම ගරුත්වය, ආරක්ෂාව, උදෙසා ම යොමු කොට, උතුම් ශාසන දායාදයන් ඊළ`ග පරපුරට ආරක්ෂා කොට, එම සුන්දර පිනෙන්, පටිච්ච සමුප්පන්නව සුන්දර දිව්‍ය උපතක් භව නිරෝධය දෙසට යොමුවූ, විදර්ශනාමය ප්‍රඥාවෙන් යුත් උපතක්, පින්වත් ඔබලාගේ උරුමය බවටත් පත් කොට ගන්න. ධර්මවිචය බොජ්ඣංගයෙන් පෝෂණය වූ, වීර්යය බොජ්ඣංගයම ශක්තිමත් වේවා!</Content>
    <Content name="book13chapter35" translatable="false">තවත් සුන්දර චීවර මාසයක් ගෙවී යනවා. භික්ෂුව සුන්දර චීවර මාසයක්ය කියලා සටහන් කළේ, යම් වස්ත‍්‍රයකට, චීවරයකට, චේතනාත්මකව වැඩිම ගෞරවයක්, වැඩිම පූජනීයභාවයක්, වැඩිම වටිනාකමක්, ජනතාවගෙන් ලැබෙන වන්දනීය මාසය, චීවර මාසය නිසායි. චීවර මාසය තුළ බෞද්ධ සැදැහැවත් පින්වතුන්ලා, කුසල් ධර්මයන්ගෙන් පෝෂණය වූ පිනක් ජීවිතවලට එකතු කොට ගන්නවා වගේම, පිනට කැමැති සම්‍යක්දෘෂ්ටික දෙවිවරු, පිනෙන් සතුටුවෙන මාසයත්, මේ උතුම් චීවර මාසයයි.zමේ ලෝක ධාතුවේ ජීවත් වෙන මනුෂ්‍යයන් දෙවියන්, වැඩිම පිනක් ජීවිතවලට එකතුකොට ගන්නා මාසය මේ ගෙවී ගිය චීවර මාසයයි, නමුත් ඒ උතුම් පිනෙන් බර වූ, චීවර මාසය, වර්තමානයේ අපි සැමදෙනාට ම, අතීත පංච උපාදානස්කන්ධයක මතකයක් පමණක් මයි.zඅද උදෑසන, පිණ්ඩපාතය බෙදීමට පැමිණි දායක මහත්මයෙක්, භික්ෂුවගෙන් ඇසුවා, අපේ රටට මොකක්ද මේ වෙලා තිබෙන්නේ කියලා. ඇත්තටම අපේ රටට වෙලා තිබෙන්නේ කරුමයක්. මනුෂ්‍යයෝ දෙසිය විසිපස්දෙනෙක් ලෝකයම හිනස්සන කරුමයක්. පිනෙන් පිරී ගිය, මෙවැනි සුන්දර චීවර මාසයකදී, සමස්ත ජාතියටම අසන්නට දකින්නට ලැබෙන අවාසනාවන්ත දේශපාලන සිදුවීම්, අපි වගා කළා වූ බීජයන් ගෙන් අපි ලබන්නා වූ අස්වැන්නමයි. බුදුරජාණන්වහන්සේ දේශනා කරනවා කහවණු වැස්සක් වැස්සත් මේ ඇසෙන්, කනෙන් නාසයෙන්, දිවෙන්, ශරීරයෙන්, මනසින් තෘෂ්ණාවේ සැඩපහර දෝරේ ගලාගෙන යන මනුෂ්‍යයා, සෑහීමකට පත්වෙන්නේ නැහැයි කියලා.z‘නොසෑහීම’ ඇයි ඔබ ජාතියට මේ තරම් අනතුරක් කරන්නේ, ඇයි ඔබ ලෝකයා ඉදිරියේ මේ රට මේ තරම් හිනස්සන්නේ, පින්වත් නායකයන් තුළ නායකත්වයේ ගුණයන් තිබෙනවාද, පින්වත් මහත්වරුන් තුළ මහත්මා ගතියක් තිබෙනවාද, පින්වත් ඔබලාට විවේකයක් නැතිද ඔබලා ගැන ස්වයං පරීක්ෂණයක යෙදෙන්න.zමෙය සටහන් තබන භික්ෂුව, සෑම නිමේෂයකදීම ස්වයං පර්යේෂණයක යෙදෙනවා. තමා තමාට අවංකවෙමින්, තමා තෙරුවන්ට අවංකවෙමින්. උතුම් සංඝරත්නය සතු, සුපටිපන්න ගුණය, උජුපටිපන්න ගුණය, ඤායපටිපන්න ගුණය, සාමීචිපටිපන්න ගුණය, මා තුළින් කි‍්‍රයාත්මක වෙනවාද කියලා. සංඝරත්නය සතු ගුණයන් කෙරෙහි, භික්ෂුව, නිරතුරුවම සිහිනුවණින් සතිය සිහිය පවත්වනවා.zභික්ෂුව හොඳාකාරවම දන්නවා මගේ භික්ෂු ජීවිතයේ යම් අඩුපාඩුවක් සිද්ධ වුණොත් අප්‍රමාණ බෞද්ධ පින්වතුන්ලා, අකුසල් සිද්ධකොට ගන්නවාය කියලා. අපිට කිසිම අයිතියක් නැහැ. අපි නිසා, අනුන්ව අකුසල්වලට කොටු කරන්න. පින්වත් ඔබලාව කුසල් ධර්මයන්ගෙන් ආරක්ෂා කරන්න, පින්වත් ඔබලාව පිනෙන් ආරක්ෂා කරන්න. භික්ෂුන් වන අපි ඔබලාට නොපෙනෙන්න මොන තරම් නම් පරිත්‍යාගයන්, කැපවීම් සිදු කරනවාද?zඅපිට ලැබෙන වගකීම් අපි වගකීමකින් තොරව නම් සිදු කරන්නේ, සංසාරයේ අපිට නැවත වගකීම් දරන්න ලැබෙන්නේ නැහැ. එම නිසා ශාශනික වගකීම් වේවා, දේශපාලනික වගකීම් වේවා, එම වගකීම්, අදාළ ගුණධර්මයන්ට යටත්ව දරන්න පුහුණු වෙන්න. මොකක්ද මේ අසීමිත තෘෂ්ණාව, මොකක්ද මේ අසීමිත කෑදරකම, ඇයි තවම අපිට බැරි සමගියෙන් රැුස්වෙලා. සමගියෙන් සාකච්ඡා කරලා සමගියෙන් විසිරිලා යන්න?zපේ‍්‍රත ලෝකයේ ජීවත් වෙන, පේ‍්‍රත දේශපාලනඥයන්ගේ, පේ‍්‍රත දේශපාලන රැුස්වීම් තිබෙනවා. මේ පේ‍්‍රත දේශපාලන රැුස්වීම් කවදාකවත් සමගියෙන් අහවර වෙන්නේ නැහැ. පේ‍්‍රත දේශපාලන රැුස්වීම් හැමදාමත් අවසන් වෙන්නේ, දේශපාලන පේ‍්‍රතයන් එකිනෙකා ඔළු පලා ගෙන, තුවාල කර ගෙන. සුන්දර කාම ලෝකයේ උපන් අපි, අසුන්දර පේ‍්‍රත හැසිරීම්, අපේ ජීවිතවලට එකතු කොට ගත යුතු නැහැ.zබුදුරජාණන් වහන්සේ දේශනා කරනවා, නොවටිනා දේවල්, ජීවිතයෙන් බැහැර කරලා, වටිනා දේවල් ජීවිතයට එකතු කොට ගන්නය කියලා. බුදුරජාණන් වහන්සේ නොවටිනා දේවල් කියලා දේශනා කරන්නේ මිච්ඡා ආර්ය අෂ්ටාංගික මාර්ගයට, පින්වත් ඔබ ජීවිතයට එකතු කොට ගත යුත්තේ සම්මා ආර්ය අෂ්ටාංගික මාර්ගයයි.zලොව්තුරා බුදුරජාණන් වහන්සේ පැවිදි උපසම්පදාව ලබා නොදිය යුතු පුද්ගලයන් හතර දෙනෙක් ගැන දේශනා කරනවා.zභික්ෂු ඝාතකයාට පැවිද්ද දෙන්න එපා කියනවා. 2. භික්ෂුධෑන් ¥ෂණය කළ කෙනාට පැවිද්ද දෙන්න එපා කියනවා. 3. දෙමාපියන් ඝාතනය කළ කෙනාට පැවිද්ද දෙන්න එපාය කියනවා. 4. නපුංසක පුද්ගලයාට පැවිද්ද දෙන්න එපාය කියනවා.zරටක දේශපාලන වගකීම් පැවරීමේදී රටේ ආරක්ෂාව උදෙසා, රටේ ආත්මගරුත්වය උදෙසා, රටේ සදාචාරාත්මක විනය උදෙසා, ඉහත අවවාදයන් උපයෝගී කොට ගන්න පින්වත් ජනතාව දක්ෂ විය යුතුයි. මෙය සටහන් තබන භික්ෂුව, නපුංසක පුද්ගලයෙක් වුණොත්, කිසිම සදාචාරාත්මක විනය ධර්මයකට ගරු කරන්නේ නැහැ. මම ගරු කරන්නේ, මගේ සේවාදායකයාට පමණක් මයි. බුදුරජාණන් වහන්සේ ජීවමානව වැඩ සිටියදී, නපුංසක පැවිද්දන්, රජතුමාගේ ඇත්ගාලට ගොස්, ඇත්ගොව්වන් ලවා, බලෙන් තමන්ව ¥ෂණය කොට ගත් අවස්ථාවන්, විනයේ සඳහන් වෙනවා.zභික්ෂුවගේ පැවිදි ජීවිතයේදී භික්ෂුවට නපුංසක පැවිද්දන් දෙදෙනෙක් මුණගැසී තිබෙනවා. මින් එක් නපුංසක පැවිද්දෙක්, උදෑසන දානයට, ආරණ්‍යයේ දාන ශාලාවට පැමිණියේ, හොඳට පැන් පහසුවෙලා. පවුඩර් සුවඳ විලවුන් තවරාගෙන චීවරය වෙනුවට අඳනයක් පොරවාගෙනයි. හොඳ වෙලාවට, එම ආරණ්‍යයේ එදා උදෑසන දානේ දායක පිරිසක් සිටියේ නැහැ. මේ නපුංසක පැවිදි භික්ෂුව ඊට පෙරදා රාති‍්‍රයේ, ආගන්තුකව ආරණ්‍යයට වැඩම කොට තිබෙන්නේ. ආරණ්‍යයේ වැඩහිටි ස්වාමින් වහන්සේලාගේ විරෝධය නිසාම එම භික්ෂුව කාටවත් නොකියාම ආරණ්‍යයෙන් පිටවී ගොස් තිබුණා.zතවත් අවස්ථාවක රාති‍්‍රයේ ආගන්තුකව පැමිණි භික්ෂුවක්, තමන්ට ලබාදුන් කුටියේ හොල්මන් තිබෙනවා යැයි කියමින්, රාති‍්‍ර නමයට පමණ. නායක ස්වාමින්වහන්සේගේ කුටියේ සැතපෙන්න අවසර ඉල්ලා තිබුණා. එම භික්ෂුවගේ ඉරියව් හඳුනාගත් නායක ස්වාමින් වහන්සේ කුටියේ වැඩ සිටීමට බැරිනම් වහාම ආරණ්‍යයෙන් පිටවී යන ලෙස එම භික්ෂුවට දැනුම්දී තිබුණා.zමෙවැනි සිදුවීම් තව කිහිපයක් ම භික්ෂුව අසා තිබෙනවා. කිසිදු සදාචාර ධර්මයකට, ගරු නොකරන, තම සේවාදායකයාට පමණක් ගරු කරන, නපුංසක පුද්ගලයන් පැවිදි කිරීම බලවත් ශාසනික අනතුරක් වෙනවා. භික්ෂුව නපුංසක කියන වචනය භාවිතා කළේ කිසිම පින්වතෙකුට අගෞරවයක් සිදු කරන්න නොවේ.zමනුෂ්‍ය සමාජයේ ජීවත් වන පුද්ගලයන් තුන්දෙනෙක් සිටිනවා. එම තුන්දෙනා තමයි, ස්ති‍්‍රය, පුරුෂයා සහ නපුංසකයා. යම් පින්වතෙකුට, ස්ති‍්‍රයක්, පුරුෂයෙක් වශයෙන් හැඳින්වීම, අගෞරවයක් නොවනවා වගේම අදාළ ගතිගුණ සහිත පුද්ගලයාට, නපුංසකයා කියලා හැඳින්වීම අගෞරවයක් වෙන්නේ නැහැ. යම් පින්වතෙක් ලබන ස්තී‍්‍ර, පුරුෂ භාවය ධර්මානුකූල හේතුඵල ධර්මයක් වෙනවා සේම, යම් පින්වතෙක් නපුංසක භාවයනට පත් වෙන්නේ ධර්මානුකූලව පෙර ජීවිතයේ කාමයේ වරදවා හැසිරීමේ බලවත් අකුසල් හේතුවෙන් මයි.zඅතීත බලවත් අකුසල් හේතුවෙන් ම, මේ ජීවිතයේදී නපුංසක ජීවිතයක් ලබලා, පින්වත් ඔබලා තවදුරටත් විකෘති කාමයේ වරදවා හැසිරීම් වල යෙදුණොත්. ඒවායේ විපාකයන් හේතුවෙන්. ඔබලාගේ, ඊළඟ පටිච්ච සමුප්පන්න උපත, අනිවාර්ය සතර අපායේ උපතක් වීමට හොඳටම ඉඩ තිබෙනවා. භික්ෂුව මේ අදහස් සටහන් තබන්නේ, පින්වත් ඔබලා කෙරෙහි කරුණවෙන් මයි.zනපුංසක පින්වතා කළ යුත්තේ, තම අයිතිවාසිකම් ඉල්ලා සටන් කිරීම නොවේ. වුවමනාවෙන් ම ස්ති‍්‍රයක් කියන තැනට වැටී කාමයේ වරදවා හැසිරීමද නොවේ. පින්වත් ඔබලා, ඔබලා කෙරෙහි අනුකම්පාවෙන්, පංච සීලය තුළ ශක්තිමත් භාවයට පත්වී, පටිච්ච සමුප්පන්නව ඊළඟ ජීවිතයේදී ශක්තිමත් ස්ති‍්‍ර පුරුෂ ජීවිතයක් ලබාගැනී මයි. එසේ නොවී පින්වත් ඔබ කර්මය කර්මඵල විශ්වාසයන් ගෙන් බැහැරව ගොස්, මිනිස් අයිතිවාසිකම කියන මාර සටන්පාඨය අතට ගත්තොත්, එය පින්වත් ඔබලාට අනතුරක්ම වෙනු ඇත.zලොව්තුරා බුදුරජාණන් වහන්සේ මේ උතුම් සම්මා සම්බුද්ධ ශාසනයේ ශක්තිය උදෙසා, ආරක්ෂාව උදෙසා, ශක්තිමත්, ගුණ ගරුක, රජ කෙනකුගේ, ඇමැති මණ්ඩලයක, අවශ්‍යතාවය නිරතුරවම දැක්කා. රටක රාජ්‍ය ආරක්ෂාව, රටක සාමය, සම්මා සම්බුද්ධ ශාසනයේ ශක්තියට ජවයක් මයි ලබා දෙන්නේ. භික්ෂුව පින්වත් ඔබට දේශපාලනය ගැන සටහන් තබනවා නොවේ, යහපත් දේශපාලනයක් උදෙසා, ධර්මය සටහන් තබනවා පමණක් මය.zබුදුරජාණන් වහන්සේ බිම්බිසාර රජතුමාට, කොසොල් රජතුමාට, අජාසත්ත රජතුමාට, උදේනි රජතුමාට, නිරතුරුව ම ධර්මයෙන් අනුශාසනාවක් පැවැත්වූවේ, එම රජවරුන්ට ශක්තිමත් දානමය පින්කම් සිදු කොට ගැනීමට උපකාරක ධර්මයන් ලබා දුන්නේ සද්ධර්මයේ අර්ථයන්ගෙන් පෝෂණය වූණ ගුණගරුක පාලක පිරිසක ගෙන් සම්මා සම්බුද්ධ ශාසනයට ලැබෙන ශක්තිය නිසා මය. බුදුරජාණන් වහන්සේ රජවරුන්ගේ අන්තඃපුර බිසෝවරුන්ට පවා ධර්මය දේශනා කිරීමට ආනන්ද ස්වාමින් වහන්සේට පවරා දී තිබුණා. ගුණගරුක රජවරුන්ගේ ශක්තිය සම්මා සම්බුද්ධ ශාසනයකට ආරක්ෂාවක් මයි.zබුදුරජාණන් වහන්සේ දේශනා කරනවා අතීත සංස්කාර නමැති මාර සේනාව, අපිව ලූ‍හුබඳිමින් සිටිනවාය කියලා. එක්දහස් නවසිය හැත්තෑ එකේ අපේ‍්‍රල් කැරැුල්ල, එක්දහස් නවසිය අසූ තුනේ කළු ජූලිය, එක්දහස් නවසිය අසූ නවයේ භීෂණය, වගේම වසර තිහකට වැඩි කොටි ත‍්‍රස්තවාදයේ මිනිස් ඝාතනයන්, මනුෂ්‍ය හිංසනයන්ට අදාළව, අතීත සංස්කාර නමැති මාර සේනාව, අපිව ලූ‍හුබඳිමිනුයි සිටින්නේ. මෙවැනි පිනෙන් පිරුණු සුන්දර චීවර මාසයකදීත්, මෙවැනි අසුන්දර දේවල් රටේ අසන්නට දකින්නට ලැබෙන්නේ, අතීත සංස්කාර නමැති මාර සේනාව අපිව ලූ‍හුබඳින නිසාම විය හැකිය. අපිව ලූ‍හුබඳින සංස්කාර නමැති සේනා සහිත මාරයාගෙන් අපිට කුමන ගැලවිල්ලක්ද, හෙට මරණය, හෙට විනාශය, නොපැමිණේ යයි, කාට නම්, කිව හැකිද? වහ වහා ආර්ය අෂ්ටාංගික මාර්ගය තුළ දිවා රාති‍්‍ර වීර්ය වඩන්න කියලා බුදුරජාණන් වහන්සේ දේශනා කරනවා.zරට ඉදිරියේ දිගහැරෙන සෑම අර්බුදයකදීම. අපිව ලූ‍හුබඳින අතීත සංස්කාර නමැති මාර සේනාව ගැන වැටහීමක් අපට තිබෙන්න ඕනේ. ඒ වැටහීම තිබුණොත් තමයි, ඉවසීමෙන්, සමගියෙන්, සාකච්ඡාවෙන්, අභියෝගයන්ට මුහුණ දීමේ හැකියාව සකස් කොට දෙන්නේ. අපි නොඉවසීමෙන්, අසමගියෙන්, අභියෝගයන් ඉදිරියට ගියොත් අපිව ලූහුබඳින අතීත සේනා සහිත මාර සේනාවට අපිම උපකාරක ධර්මයෙන් සකස් කොට දුන්නා වෙනවා.zබුදුරජාණන් වහන්සේ දේශනා කරනවා නිරතුරුව ම මරණානුස්සතිය සිහිපත් කරන්න. නිරතුරුවම සතර ඍර්ධිපාද ධර්මයන් ජීවිතයට එකතු කොට ගන්න කියලා. නමුත් මරණානුස්සතිය තබා, පටිච්ච සමුප්පන්නව නැවත උපදිනවාය කියන විශ්වාසය පවා දිනෙන් දින අප තුළින් බැහැරව යනවා. නොමැරෙන මනුෂ්‍යයන් හැටියට බොරුව, වංචාව, මුල් තැනට ගන්නේ ආර්ය අෂ්ටාංගික මාර්ගය කොයි හැටි වෙතත් සම්මාදිට්ඨියේ අර්ථයවත් අපේ ජීවිතවලට එකතුකොට නොගත් නිසා මයි.zබුදුරජාණන් වහන්සේ දේශනා කරනවා ගංගා නම් නදිය පෙරදිගට බරවයි ගලා ගෙන යන්නේ. පෙරදිගට බරව ගලා ගෙන යන ගංගා නම් නදිය යම් පුද්ගලයෙක් උදැල්ලක් අරගෙන මම මේ ගංගා නම් නදිය බටහිරට යොමු කරමියි, උත්සාහ ගන්නේ නම් එය කවදාකවත් සිදුකළ නොහැක්කක් සේ ආර්ය අෂ්ටාංගික මාර්ගයෙන් පෝෂණය වූ සතර සතිපට්ඨාන ධර්මයන් නිවැරදිව පුහුණු කරන භික්ෂුවකට රජ කෙනෙක්, ඇමැතිවරයෙක්, සිටුවරයෙක්, රාජ කන්‍යාවක් ඇවිටිලි කළොත් ඔය පැවිද්ද කුමකට ද ඔය මුඩුහිස, ඔය චීවරය කුමකට ද කම් සැප උදෙසා ගිහි බවට පත්වෙන්නය කියලා. එය කවදාකවත් සිදු නොවන දෙයක් බව බුදුරජාණන් වහන්සේ දේශනා කරනවා.zදීර්ඝ කාලයක් සතර සතිපට්ඨාන ධර්මයන් පුහුණු කිරීම හේතුවෙන් එම භික්ෂුව කෙළෙස් වලට අභියෝග කරමිනුයි සිටින්නේ. එම නිසාම කාමඡන්දයන් ප්‍රියකරන ගිහි පින්වතුන්ගේ වෙනස්වීම් ඉදිරියේ කාය, වේදනා, චිත්ත, ධම්ම ධර්මතාවයන් දෙස සිහියෙන් දකින භික්ෂුව චංචල නොවන බව සිවුරු හැර නොයන බව බුදුරජාණන් වහන්සේ දේශනා කරනවා.zඋතුම් ආර්ය අෂ්ටාංගික මාර්ගයේ අර්ථයෙන් පෝෂණය වුණ සතර සතිපට්ඨාන ධර්මයන් තුළ අල්ප හෝ පුහුණුවක් ලද පින්වතෙක් කවදාකවත් අනුනගේ පංච උපාදානස්කන්ධයන් ඉදිරියේ තමන්ගේ පංච උපාදානස්කන්ධය අසංවර කොට ගන්නේ නැහැ.zඉහත කාරණාවත් සමඟ අපගේ ජීවිත ගලපා දකිද්දි අපි මොන තරම් ධර්මයේ අර්ථයන්ගෙන් ඈත්වෙලා ද සිටින්නේ? පින්වත් ඔබ ධර්ම මාර්ගයෙන් ඈත් වුණොත් මේ උතුම් සම්මා සම්බුද්ධ ශාසනයට කාගේ ආරක්ෂාවක් ද? සිංහලකම නමැති පොත්තෙන් ආරක්ෂාව ලබන සම්මා සම්බුද්ධ ශාසනය නමැති අරටුවට කාගේ ආරක්ෂාවක්ද? සිංහලකම නමැති පොත්ත විනාශ කළ තැන අරටුව අනිවාර්යයෙන්ම අභියෝගයට ලක්වෙනවා.zගැලවුම් කාර වේශයෙන් පෙනී සිටින මිථ්‍යාදෘෂ්ඨික අධර්ම වාදී කණ්ඩායම් ඉදිරියේ ආශ්වාදය මොහොතක් පැත්තකින් තබා සිහි නුවණින් කටයුතු කරන්නය කියලා, වර්තමානයේ සිදුවන සිදුවීම් පින්වත් ඔබට බලකරනවා. පුංචි තැනක් වැරදුණොත් මහා විනාශයක් වෙන්න පුළුවන්. ජාත්‍යන්තරයට මුල් ඇදපු මේ අනතුර පින්වත් ඔබ ජයගන්න ඕනේ, උපක්‍‍්‍රමශීලීව අකුසලය, කුසලයෙන් යටපත් කරලා මයි.zගෞරවධෑය දේශපාලක පින්වතුන්ලාගේ ඇසෙන්, කණෙන්, නාසයෙන්, දිවෙන්, ශරීරයෙන්, මනසින් ගලා බසින තෘෂ්ණාවේ සැඩ පහර නිසාම සමාජය තුළ සකස් කොට දී තිබෙන දේශපාලන විකෘතීන් කෙරෙහි තෘෂ්ණාවේ බියකරු භාවය දකිමින් කලකිරීම ඇති කොට ගන්න. නමුත් එය අන්තවාදී කලකිරීමක් බවට පත් කොට ගන්න එපා!zපින්වත් ඔබට ඊළඟ පරපුරට මේ උතුම් සම්මා සම්බුද්ධ ශාසනයේ අර්ථයන් දායාදකොට දීමට අවශ්‍ය නම් කරුණාකර මෙම දේශපාලන විකෘතීන් දෙස හේතුඵල ධර්මයන්ට අදාළව ධර්මයේ උපේක්ෂාවෙන්ම දකින්න.zඑසේ නොවී සමාජය තුළ සිදුවන දේශපාලන විකෘතීන් හේතුවෙන් පින්වත් ඔබ අන්තවාදීව කලකිරීමකට ගියොත් ”ඔබ ඔබව පාලනය කිරීම ඔබ විසින්ම සතුරෙකුට භාරදුන්නා” වෙනවා.</Content>
</resources>