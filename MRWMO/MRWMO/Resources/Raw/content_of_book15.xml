<?xml version="1.0" encoding="UTF-8" ?>
<resources>
    <Content name="book15chapter1" translatable="false">අද අසිරිමත් වෙසක් පසළොස්වක පොහොය දවස, මේ ලෝක ධාතුවට ශේ‍්‍රෂ්ඨතම උත්තමයෙක් ඉපදුණු දවස, බියෙන් තැතිගත් සත්ත්වයන්ට මිථ්‍යාදෘෂ්ටියේ දුකෙන් තැතිගත් සත්ත්වයන්ට බියෙන් මිදෙන්නට දුකෙන් මිදෙන්නට උතුම් ධර්ම මාර්ගය දේශනා කොට වදාළ දවස. මේ ලෝකධාතුවට ශේ‍්‍රෂ්ඨම උත්තමයෙක් බිහිකරන්නට හේතු වූ සියලූම සංස්කාර ධර්මයන් අනිත්‍යයි, දුක්ඛයි, අනාත්මයි කියල තම පිරිනිවීමත් උතුම් මමගල්‍යයක් බවට ම පත්කොට ගත් දවස. ලොව්තුරා බුදුරජාණන් වහන්සේගේ උතුම් තෙමඟුල සිදුවූ මෙවන් උත්තරීතර දවසක් අද ගෙවී ගියේ බහුතරයක් ජනතාවගේ සිත්සතන් බිය සහ සැකය නමැති පංචනීවරණ ධර්මයන් තුළ දෝලනය කරල. මෙවන් උතුම් වෙසක් මංගල්‍යයක් උදා වූ මේ අසිරිමත් දවසේ අපේ ජීවිත පංචනීවරණයන්ට අයිති වුණේ ඇයි කියල ධර්මානුකූලව නුවණින් මෙනෙහි නොකර ම මේ වෙසක් සතිය ගෙවී ගියොත්, එය අපි හැමෝගේම අවාසනාවක් ම වේවි. බුදුරජාණන් වහන්සේ අද වැනි දිනක දේශනා කරනවා, "තෘෂ්ණාව හේතුවෙන් සකස් වෙන පංචඋපාදානස්කන්ධ ලෝකය නිරතුරුව ම කැඞී බිඳී විසිරී යනවාය" කියල. බුදුරජාණන් වහන්සේගේ උපාදානය නිරෝධය කළ ආධ්‍යාත්මික රූපස්කන්ධය අද වැනි දිනයක බාහිර සතරමහා ධාතුවට කැඞී බිඳී විසිරී ගියා. මෙය සටහන් තබන භික්ෂුව දෑස් පියාගෙන මේ නිමේෂයෙදිත් භික්ෂුව දෙපා තබාගෙන තිබෙන මහපොළොව නමැති සතර මහා ධාතුව තුළින් බුදුරජාණන් වහන්සේ ගේ පිරිනිවී ගිය රූපස්කන්ධයත්, බාහිර සතරමහා ධාතුවට මුහු වූ පඨවි ධාතුවත්, එකම ස්වභාවයේ පඨවි ධාතුවක්ය කියල දකිනවා. සියලූ සංස්කාරයෝ අනිත්‍යයි කියන අර්ථයට පූර්වාදර්ශී ධර්මයක් ම එකතු කරල බුදුරජාණන් වහන්සේ ගේ දෙතිස් මහා පුරුෂ ලක්ෂණයන්ගේ පෞරුෂත්වයෙන් හැඩගැන්වී තිබුණු බුදුරජාණන් වහන්සේ ගේ ආධ්‍යාත්මික පඨවි ධාතුව මේ නිමේෂයේදිත් භික්ෂුව දෙපා තබාගෙන සිටින මහපොළොවේ පස තුළින් මතුකොට දකිනවා. භික්ෂුව වැඩසිටින කුටියට යාබදව තිබෙන කැලයේ සතා සිවුපාවා සාපිපාසාව සංසිඳුවා ගන්න ජලයෙන් පිරුණ කුඩා වැවේ ජලයත්, බුදුරජාණන් වහන්සේගේ දෙතිස්මහා පුරුෂ ලක්ෂණයෙන් බබළන රූපකායේ ආධ්‍යාත්මික ආපෝ ධාතුවත්, එකම ස්වභාවයේ ආපෝ ධාතුවක්ය කියල. භික්ෂුව මේ නිමේෂයේදිත් නුවණින් දකිනවා. මේ සුන්දර රාත‍්‍රියේ භික්ෂුවගේ සිරුරේ දැවටෙන කැලයේ ගහ කොළ සිපගෙන හමා එන සුළං රැලි තුළින් බුදුරජාණන් වහන්සේ ගේ අධ්‍යාත්මික වායෝ ධාතුවේ ස්වභාවයත්, මේ මොහොතේ භික්ෂුවගේ සිරුරේ දැවටෙන වායෝ ධාතුවේ ස්වභාවයත් එකක්ම බව භික්ෂුව නුවණින් දකිනවා. බුදුරජාණන් වහන්සේ දේශනා කරනවා, "සෑම පසළොස්වක පොහොය දිනයකම ශක‍්‍ර දෙවියන්ගේ ප‍්‍රධානත්වයෙන්, සතරවරම් දෙවියන්ගේ ආරක්ෂාවෙන් තව්තිසාවේ සුදම් සභාව රැස්වෙනවා"ය කියල. පසළොස්වක සඳ සේ ප‍්‍රභාෂ්වර "සූර්ය වර්චසි" කියන දිව්‍යාංගනාව තම පිරිවර දිව්‍ය නාට්‍යාංගනාවන් සමඟ සුදම් සභාවේ දෙවිවරුන් දිව්‍ය නර්තනයෙන් ආධ්‍යාත්මිකව සතුටු කරනවාය කියල සූත‍්‍ර ගත ධර්මයේ සඳහන් වෙනවා. ආලෝකවත් පසළොස්වක පොහොය සඳත්, සුන්දර දිව්‍යාංග නාවනුත් අතර මොනතරම් සමීප සම්බන්ධතාවක් තිබෙනවාද? මේ සටහන කියවන පින්වත් ඔබට සිතෙන්නේ නැතිද, "අනේ මටත් එවැනි දිව්‍යාංගනාවක් වෙන්න ඇත්නම්" කියල. එසේත් නැතිනම් "අනේ මටත් සඳසේ ප‍්‍රභාෂ්වරව කැලූම් දෙන, රන් තැඹිලි පැහැ දිව්‍යාංගනාවක් අයිතිකර ගන්න ඇත්නම් කියල. මේ මොහොතේ භික්ෂුවගේ මුවගට පුංචි සිනහවක් නැෙඟනවා. රන් තැඹිලි පැහැයෙන් බබළන මසින් පිරුණු නව යොවුන් වෙසක් පසළොස්වක පොහොය සඳවතිය දෙස බලනකොට බුදුරජාණන් වහන්සේ අපිට අද වැනි දිනයක මහා කරුණාවෙන් දේශනා කරනවා, "මහණෙනි ඔබ ඔය දකින්නේ රූපයේ ආශ්වාදයයි" කියල. "ඔබ ඔය මනසින් විඳින්නේ කාමයේ ආශ්වාදයයි" කියල. සුන්දර නව යොවුන් වෙසක් සඳවතිය, ඔබ වෙසක් පසළොස්වක පොහොය නිමිත්තෙන් මේ රාත‍්‍රියේ ආලෝකවත්ව බැබළුණත්, අපි අසිහියෙන් ඇය දෙස බැලූවොත් ආශ්වාදයේ කෙටි මිරිඟුවට මයි බැඳී යන්නේ. සියලූ ම සංස්කාරයෝ අනිත්‍ය බව ධර්මානුකූල සත්‍යයක්. නමුත් මේ සත්‍යය පිළිගන්න නම් අනිවාර්යයෙන් ම උතුම් ආර්ය අෂ්ඨාංගික මාර්ගයෙන් පෝෂණය වූ සම්මා සමාධිමත් සිතක් තිබෙන්නට ම අවශ්‍යයි. කල්‍යාණමිත‍්‍ර ආශ‍්‍රය දුර්වල වෙච්ච ලෝකයක අපි කෙසේ නම් සම්මා සමාධියක් සමාජය තුළින් බලාපොරොත්තු වෙන්නද? අපි සමාජයට මොනතරම් ධර්මය දේශනා කළත්, ධර්මය සටහන් තැබුවත්, පංචනීවරණ විසින් සමාජය ග‍්‍රහණය කොට ගෙන තිබෙන්නේ හරිම අවාසනාවන්ත ලෙසින්. මේ අවාසනාව, අහිංසක පාසල් දරුවාගේ ජීවිත පවා බරපතළ ලෙස ග‍්‍රහණය කොට ගෙන තිබෙනවා. භික්ෂුවට පසුගිය දිනක මුණගැසුණා වයස අවුරුදු පහක පමණ දරුවෙක් සිටින තරුණ තාත්තා කෙනෙක්. බලාපොරොත්තු කඩවුණ ඉරියව් දක්වමින් ප‍්‍රකාශ කළේ, "ස්වාමීන් වහන්ස අපි නම් වර්තමානයේ තිබෙන ආහාර රටාවත් සමඟ වස විෂ ශරීරගත වෙලා ම තව ටික දවසකින් ලෙඩ වෙලා මැරිල යාවි ඒත් මේ මුකුත් ම නොතේරෙන පුංචි දරුවන්ට අනාගතයේ කුමකින් කුමක් වේවිද" කියල. "අපේ මේ දරුවන් අනාගතයේදී මොන තරම් වියරු, විකෘති සමාජයකට ද පියවර තබන්නේ" කියල. මේ රටේ ජීවත්වෙන සෑම අම්මා කෙනෙක් ම සෑම තාත්තා කෙනෙක් ම ඉදිරියේ සමාජගතවෙලා තිබෙන තම දරුවන් කෙරෙහි අනාගත බිය, වර්තමානයේ පමණක් නොවේ අතීතයේ ලොව්තුරා බුදුරජාණන් වහන්සේත් රාහුල පුතණුවන් තුළින් මතුකොට දැක්කා. ඒ නිසා මයි, රාහුල පුංචි පුතණුවන් තම පියාගෙන් දායාද ඉල්ලමින් බුදුරජාණන් වහන්සේ පසුපසින් පැමිණෙද්දි තම පුතණුවන්ට දුකෙන් මිදීම උදෙසා ලබාදිය හැකි ශේෂ්ඨතම දායාදය වන උතුම් පැවිදිභාවය ලබා දෙන්නේ. නමුත් වර්තමානයේ අපේ ම අකුසලයේ අවාසනාව කියන්නෙ දරුවෙක් පැවිදිකොට විනයානුකූලව ආරක්ෂා කොට ගන්නවාය කියන කාරණයත් මහා අභියෝගයක් බවට ම පත් වී තිබෙනවා. සංස්කාරයන්ගේ අනිත්‍යභාවය හේතුවෙන් සත්ත්වයාගේ දැනීම් හෙවත් විඤ්ඤාණයත් නිරතුරුව ම ධර්මය සහ අධර්මය දෙක අතර ම දෝලනය වෙන නිසා ම බුදුරජාණන් වහන්සේ අපට දේශනා කරනවා, "අප‍්‍රමාදීභාවයෙන් අප‍්‍රමාදයේ වියරුව සහ විකෘතිය පරාජය කොට දමන්න"ය කියල. රාහුල ස්වාමින්වහන්සේ වයස අවුරුදු විස්ස සම්පූර්ණ වී උතුම් උපසම්පදා ශීලයට පත්වුණත් එතෙක් උන්වහන්සේට උතුම් රහත්ඵල අවබෝධය ලබාගන්න පුළුවන්කමක් ලැබුණේ නැහැ. රාහුල ස්වාමින්වහන්සේ උතුම් උපසම්පදාව ලබන මොහොතෙත් ප‍්‍රමාදීභාවය තුළ ජීවත් වුණත් බුදුරජාණන් වහන්සේගේ අප‍්‍රමාදීභාවය හේතුවෙන් ම රාහුල කුමරුන්ට වයස අවුරුදු හයේදී පමණ උතුම් පැවිදිභාවය ලබාදෙනව. ශේ‍්‍රෂ්ඨ තාත්තා කෙනෙක්ගේ අප‍්‍රමාදීභාවය තම ලෙයින් උපන් පුතු සදහට ම දුකෙන් නිදහස් කළා. වෙසක් පුරපසළොස්වක සඳවතියගේ ප‍්‍රභාෂ්වර ආලෝකයෙන් අලෝකවත් වී තිබූ කැලෑ පරිසරය එක පාරට ම අඳුරු වෙලා ගියා. භික්ෂුව ආකාශය දිහා බලද්දි මහා කළු වලාවක් ඇවිල්ලා, වෙසක් පසළොස්වක සඳවතිය වසාගෙන. මොන තරම් සුන්දර ධර්මයක් ද භික්ෂුව මේ කළු වලාකුළ තුළින් දකින්නේ? සෑම සුන්දරත්වයක් පසුපස ම අසුන්දරත්වය සැඟවිලා තිබෙනවා. පින්වත් ඔබ දිවුර දිවුරා පොරොන්දු වෙන, නොකැළැල් නොඉඳුල් ආදරය, ජාති ජාතිත් ඔබ මගේ මයි කියන ආදරය මොන තරම් නම් මිරිඟුවක්ද? පින්වත් ඔබේ පෙම්වතා මයි, ඔබේ පෙම්වතිය මයි, ඔබේ බිරිඳ මයි, ඔබේ ස්වාමිපුරුෂයා මයි, ඔබේ ඊළඟ පට්ච්චසමුප්පන්න ජීවිතයේදී ඔබට තවත් බිරිඳක්, ස්වාමිපුරුෂයෙක් ලබන්නට අවශ්‍ය සංස්කාර මේ ජීවිතයේදී සකස්කොට දෙන්නේ. වෙසක් සඳවතිය වසාගත් අසුන්දර කළු වලාව මේ මොහොතේ පහව යන්නේ ආදරයේ මිරිඟුව ගැන පුංචි අදහසක් පින්වත් ඔබ වෙනුවෙන් සටහන් තබලා. අතීතයේ මාරාවේශයත් සමාජගත වුණේ දේශපාලන පින්වතුන්ලාගේ අසීමිත බලතණ්හාවේ තෘෂ්ණාවත්, ඊටම අත්වැළක් වූ පින්වත් ජනතාව තමන් උපන් රට ගැන නොසිතා බඩ ගැන සහ සාක්කුව ගැන සිතීමේ අනුවණභාවයත් නිසා මය. වර්තමානයේ සමාජගත වී ඇති දේශපාලන මාරාවේශයෙන් මිදීමට පින්වත් ජනතාව අනාගතයේදී තවත් දේශපාලන මාරාවේශයකට නම් රැවටෙන්න එපා. දේශපාලනයේ ඇත්ත වෙනුවට තවත් දේශපාලන අනුකරණයක් නැවත සමාජගත වුණොත් නැවතත් රටේ බොරුව රජවෙනවා මයි. අද වැනි අසිරිමත් වෙසක් දිනයක බුදුරජාණන් වහන්සේ අප කෙරෙහි මහා කරුණාවෙන් දේශනා කොට තිබෙනවා, "තෘෂ්ණාවෙන් උපදින මාරාවේශයක් පරාජය කළ හැකි එකම මාර්ගය ආර්ය අෂ්ටාංගික මාර්ගය පමණක් මය" කියල. පින්වත් ඔබ අද දවසේ චිත්තයක් ඇතිකොට ගන්න, "අධර්මය ධර්මයෙන් ජයගන්නවා"ය කියල. "ජාතික සමගියේ අත්වැල මෛත‍්‍රියෙන් ම ශක්තිමත් කොට ගන්නවා" කියල. </Content>
    <Content name="book15chapter2" translatable="false">භික්ෂූන් වන අපිට, බුදුරජාණන් වහන්සේ දේශනා කරනවා, "ඵස්සය ළඟ නවතින්න කියල. ඒ නිසා ම භික්ෂුවත් ඵස්සය ළඟ නැවතිලයි සිටින්නේ, ඒ නිසා ම, පසළොස්වක සඳ එළියේ සුන්දරත්වය ගැන විතර්ක භික්ෂුව තුළ සකස් වෙන්නේ නැහැ. තව මොහොතකින්, මේ සුන්දර පසළොස්වක සඳ කළු වළාවකින් වැසී ගියොත්, පරිසරයේ සියලූ ම චමත්කාරයන් වෙනස් වෙලා යාවි. සුන්දර පසළොස්වක සඳ එළියේ වෙනස් වීම හෙවත් ආදීනව සඤ්ඤාව, දක්ෂයකුට පුළුවන්, ප‍්‍රහාන සඤ්ඤාව, විරාග සඤ්ඤාව, හරහා නිරෝධ සඤ්ඤාව දෙසට ම ශක්තිමත් කොට ගන්න. පරිසරය තුළ මොනතරම් නම්, අවබෝධය ශක්තිමත් කොට දෙන විදර්ශනාමය කමටහන් තිබෙනවාද? ඒ වගේමයි, පරිසරය තුළ මොනතරම් නම් සිත බැඳී යන, ආශ්වාදයක් තිබෙනවාද? පරිසරයේ ආශ්වාදය විදර්ශනාත්මක කමටහන් බවට පත් කොට දෙන්නේ, අපි තුළ සකස් කොට ගත්, ඉන්ද්‍රිය සංවර ශීලයයි. ඉන්ද්‍රිය සංවරශීලය දුර්වල වුණ තැනදී, මෙවැනි සුන්දර රාති‍්‍රයකදී අපි සොයන්නේ මත් වතුර, විනෝදය, කායික, මානසික ආශ්වාදයයි. එකම කැළය, එකම සඳ එළිය, එකම චමත්කාරය, තෘෂ්ණාව විසින් සංස්කාරත්, විදර්ශනාව විසින් සංස්කාර නිරෝධයත් මතුකොට දෙනව. බුදුරජාණන් වහන්සේ දේශනා කරනවා, "වළාකුළු මීදුම, දුහුවිල්ල සහ රාහු අසුරේන්ද්‍රයාගේ බලපෑම් නිසා සඳ ආලෝකය නොදී අඳුරු වෙන්න පුළුවන්ය" කියල. මේ සුන්දර පසළොස්වක පොහොය සඳ මේ රාති‍්‍රයේ ආලෝකවත්ව බැබලූනත්, අනාගතයේ යම් දවසක පසළොස්වක පොහොය දිනය රාති‍්‍ර අඳුරේ ම ගිලී තිබෙන්න පුළුවන්. භික්ෂුව මේ ආදීනවය නුවනින් දකින්නේ, සුන්දර චමත්කාර ජනක, පසළොස්වක සඳ එළියේ ආලෝකය ලබමින් මයි. වයස අවුරුදු පනස්පහේ සීමාව පසුකොට පැවිදි උපසම්පදාව ලැබූ ස්වාමින් වහන්සේ නමක්, භික්ෂුවට ප‍්‍රකාශ කරනවා, "මගේ සිත හරිම චංචලයි, භාවනාවක් කිරීමට සිත නැමෙන්නේ ම නැහැ. සිත නිශ්චල කරගන්න මට තේරෙන්නේ ම නැහැ. මගේ සිත මගේ ගිහි ජීවිතයේ අනියම් බිරිඳ කෙරෙහි මනසින් ආශ්වාදයට බැඳෙනවාය කියල. භික්ෂුව එම ස්වාමින් වහන්සේගෙන් විමසුවා, "ගිහි ජීවිතයේ නිත්‍යානුකූල බිරිඳ කෙරෙහි, සිත විසිරෙන්නේ නැති ද" කියල උන්වහන්සේ කියනවා "නැහැ"ය කියල, තද ස්වභාවයෙන් යුත් පඨවි ධාතුව, ආශ්වාදයෙන් ගත්ත තැනදී අකුසලයට අදාළ, සංස්කාර ගොන්නක, එම ස්වාමින් වහන්සේ පැටලිලා. භික්ෂුව එම ස්වාමින් වහන්සේට අවවාද කළේ, "තද ස්වභාවයෙන් යුත් පඨවි ධාතුව, මෙලෙක් ස්වභාවයෙන් යුත් ආපෝ ධාතුව, උණුසුම් ස්වභාවයෙන් යුත් තේජෝ ධාතුව, පිම්බුන ස්වභාවයෙන් යුත් වායෝ ධාතුවේ, ආශ්වාදයට බැඳෙන්න එපා" කියල. "පින්වත් ඔබ සතර මහා ධාතුව සතුටින්, සැපයක් කොට පිළිගත්තොත් ඔබ ඒ පිළිගන්නේ දුකක්ය කියල බුදුරජාණන් වහන්සේ දේශනා කරනවා එම නිසා ඔබවහන්සේට අරමුණු වන කාන්තා රූපය, කායානුපස්සනාවෙන් දකින්න. එම කාන්තා රූපය මළ කදක්, අට්ඨික සඤ්ඤාවක්, දෙතිස් කුණපයක්, මුත‍්‍රා, අශුචි, සැරව පිරුණු කළගෙඩියක් ලෙස දකින්නය" කියල. එවිට එම ස්වාමින් වහන්සේ භික්ෂුවගෙන් ඇසුවා, "සිතේ අනිත්‍යභාවය දැකල සිත සන්සුන් කරගන්න බැරිද" කියල. "රාගය වැඩෙන සිතක්, රාගය තුළ බැසගන්න සිතක්, චිත්තානුපස්සනාවෙන් පළමු පියවරේදී ම, සංවර කරගන්න ගියොත්, එය හරියට රබර් බෝලයක්, වතුරේ ඔබාගෙන ඉන්නවා වගේ වැඩක්, රබර් බෝලය අතහැරිය ගමන්, නැවත උඩට මතු වෙනවා. එම නිසා රාග සිතක්, සංවර කොට ගැනීමට මුල් වෙන්න  ඕනේ, කායානුපස්සනාවයි" කියල එම ස්වාමින් වහන්සේට භික්ෂුව අවවාද කළා. රාගයෙන් බැඳී යන කාන්තා රූපය, කායානුපස්සනාවෙන් දැකීමේදී, සකස්වෙන විදර්ශනාවට අදාළ නොවන, ආශ්වාදයට අදාළ සිතුවිලි, චිත්තානුපස්සනාවෙන් දකින්න පින්වත් ඔබට පුළුවන්. ලොව්තුරා බුදුරජාණන් වහන්සේ වරක් භික්ෂූන් වහන්සේලාට අසුභ භාවනාව දේශනාකොට, සති දෙකක කාලයක් හුදකලාව, පිරිසෙන් වෙන්වී ගත කිරීමට විවේකී ආරාමයකට වඩිනවා, සති දෙක අවසන් කොට පෙරලා ගමට වැඩිය බුදුරජාණන් වහන්සේට ආනන්ද ස්වාමින් වහන්සේ ප‍්‍රකාශ කරනවා, "භාග්‍යවතුන් වහන්සේ ගෙන් අසුභ භාවනාව ගැන කමටහන් ලබාගත් ස්වාමින් වහන්සේලා අන්තවාදී ලෙස අසුභ භාවනාව වැඞීම නිසා අන්තවාදී කලකිරීමක් ජීවිතය ගැන ඇතිකොට ගෙන, දිවි නසා ගත්තාය" කියල. මේ කණගාටුදායක සිද්ධියේ ඇත්ත දැනගත් බුදුරජාණන් වහන්සේ ඉතිරි ස්වාමින් වහන්සේලා රැස්කොට, අවවාද වශයෙන් දේශනා කළේ විතර්ක වැඩි, විදර්ශනාවේත් ආශ්වාදය සොයන, අධි වීර්යය පසුපස හඹාගෙන යන, ස්වාමින් වහන්සේලාට ආනාපානසති භාවනාව ප‍්‍රගුණ කරන්නය කියල. ආනාපානසති භාවනාව තුළින් අපි ලබන තාවකාලික කාමයන්ගේ යටපත් කිරීම පින්වත් ඔබව ශක්තිමත් ආකාරයට කායානුපස්සනාවට යොමු කරනවා. බුදුරජාණන් වහන්සේ දේශනා කරනවා අර්ථවත්ව කෙලෙස් වලින් සැහැල්ලූ වූ ජීවිතයක් යනු අවිද්‍යාව නිරෝධය කළ පංචස්කන්ධයක ධර්මානුකූල ඵලයයි කියල. වර්තමාන පින්වත් ගිහි සමාජය මොන තරම් සැහැල්ලූ දේවල් සොයනවාද, සැහැල්ලූ ආහාර සැහැල්ලූ ඇඳුම් පැළඳුම්, සැහැල්ලූ ව්‍යායාම, මේ සෑම සැහැල්ලූවක් ම අපි අත්විඳින්නේ අවිද්‍යාවෙන් පෝෂණය වූ පංචඋපාදානස්කන්ධයන් හැටියට මයි. කවදා ද අපි අවිද්‍යාව නිරෝධය වූ සුන්දරත්වයත්, අසුන්දරත්වයත්, දෙකින් ම මිදුනා වූ හේතුඵල ධර්මයක් වූ පංචස්කන්ධයක අවසාන ජීවිතය දරාග න්නේ? බුදුරජාණන් වහන්සේගේ සැහැල්ලූව ගැන අපිට අවවාද කළත්, අපි සොයන්නේ බරක් මයි. අධ්‍යාපනය, විවාහය, දරු සම්පත්, වස්තුව, දේපළ. සමාජය ඇතෙක් බරට, බර මයි සොයන්නේ. ඊයේ උදෑසන භික්ෂුව, මුණගැසෙන්න පැමිණි. තරුණ මහත්මයෙක්, ටිකක් වෙනස් ප‍්‍රශ්නයක් ඇසුවා, එම තරුණ මහතාගේ ප‍්‍රශ්නය වුණේ තම පෙම්වතිය තමන්ට පිටුපාලා, වෙනත් තරුණයෙක් සමග හාදවෙලා. "මට පිටුපෑව මගේ පෙම්වතිය අමතක කොට දමන්න, පෙම්වතිය කායානුපස්සනාවෙන් දකින්නේ කොහොමද" කියල. තමන්ගේ පෙම්වතා, පෙම්වතිය, තමන්ව ප‍්‍රතික්ෂේප කළහම, පළිගන්න, හදන සමාජයක මේ තරුණ මහතා, පළිගැනීම ශෝකවීම, විනාශවීම, වෙනුවට, කායානුපස්සනාවෙන් තමා හැරගිය පෙම්වතිය දැකීමට පෙළඹීම, සතුටට කාරණයක්. මේ තරුණ මහතා ප‍්‍රකාශ කළා, "දිවයින ඉරිදා සංග‍්‍රහයේ පළවෙන ලිපි පෙළ කියවලයි, පළිගැනීම වෙනුවට, කායානුපස්සනාව තෝරා ගැනීමට යොමු වුණේ" කියල. අතීතයේ කාමච්ඡුන්දයන් ගෙන් ප‍්‍රමාදභාවයට පත්වීම නිසා තම රන් භාණ්ඩ සොරකම් කොට ගෙන පළාගිය වෙසඟනක්, සොයමින් සිටි කුමාරවරු පිරිසකට, බුදුරජාණන් වහන්සේ දේශනා කරනවා, "කුමාරවරුනි අනුන්ව සොයා ඇති ඵලය කුමක්ද, කරුණාකර ඔබ ඔබව සොයන්න" කියල. ඔබ ඔබව සොයන්න කියල කියන්නෙ ඔබ තුළ සකස්වෙන කාය, වේදනා, චිත්ත, ධම්ම, කියන ධර්මතාවයන් දෙස, සතියෙන් බලන්නය කියන කාරණයයි. සිත විවේකයට හුඟාක් අකමැතියි, නිරතුරුව ම සිත කැමති විතර්ක වලට. පින්වත් ඔබ සිතේ කාම විතර්කයන් හඳුනාගෙන, කාම විතර්කයන් ගෙන් බැහැර වුණොත්, ඔන්න ද්වේශ විතර්කයන් සිත ආක‍්‍රමණය කරනවා. ඇලීම්, ගැටීම් දෙක අතර සිත නිරතුරුව දෝලනය වෙනවා. පින්වත් ඔබ දක්ෂනම්, ඔබ තුළ සකස්වෙන ඇලෙන සිතත්, ගැටෙන සිතත්, අනිත්‍ය වූ හේතුඵල ධර්මයක්ය කියල දකින්න. ඒ මොහොතේ ඔබ සිටින්නේ උපේක්ෂාව තුළයි. මේ උපේක්ෂාවයි අපි ආදරය කළත්, අපි පළිගත්තත්, මේ ධර්මතාවයන් දෙක ම, සතර සතිපට්ඨානය තුළින් අනිත්‍ය වූ ධර්මතාවයන් බව තේරුම් කොට දෙන්නේ. අපි තරුණ කාලයේදී අපි තුළ සකස් වුණ තරුණ සිතුවිලි වලට හරිම කැමතියි. ඒ සිතුවිලි වල බැසගෙනයි අපි ජීවත් වුණේ. හොඳ නරක, හරි වැරදි, ආශ්වාදයෙන් වැශීලයි තිබුණේ. තාරුණ්‍යයට පමණක් අදාළ ඉහත ධර්මතාවයට බුදුරජාණන් වහන්සේ දේශනා කරන්නේ, "කාමයේ ආශ්වාදය, රූපයේ ආශ්වාදය" කියලයි. නමුත් මේ තාරුණ්‍යයේ ආශ්වාදය කෙටිය කියන යථාර්ථය වැඩිහිටි අපි, හැමෝම දැන් අත්දැකීමෙන් ම දන්නවා. අපි තරුණ ජීවිත වලදී ලැබූ සෑම ආශ්වාදයක් ම හිස් දෙයක් මයි. පින්වත් වැඩිහිටි ඔබට පුළුවන් නම්, ඔබ ම අතීතයේ අත්විඳි, ඒ තාරුණ්‍යයේ ආශ්වාදයේ හිස්භාවය, අනිත්‍යභාවය, දකින්න, අනිත්‍ය තාරුණ්‍යය කෙරෙහි තෘෂ්ණාව බැහැර කොට ගන්න, පින්වත් ඔබ නැවත කවදාකවත්, අනාගත තාරුණ්‍යයකට අදාළ පංචඋපාදානස්කන්ධයක් ප‍්‍රාර්ථනා කරන්නේ නැහැ. එය මනුෂ්‍ය ලෝකය කෙරෙහි උපාදානයෙන් බැහැර වෙන්න පින්වත් ඔබට හොඳ කමටහනක් වෙනවා. අපි අන්ධභාවයට පත්වුණොත්, බිහිරිභාවයට පත්වුණොත් අපිට කවදාකවත් උතුම් භව නිරෝධය දෙසට ගමන් කරන්න බැහැ. පෙර මහා පිනකට අපිට ලැබුණ ඇස් දෙක, කන් දෙක, අපි ආරක්ෂා කොට ගන්න දක්ෂ වෙන්න  ඕනේ. වර්තමානයේ හොඳින් පෙනෙන ඇස් දෙකමයි අනාගත භව ගමනේදී අපිව, අන්ධභාවයන්ට පත්කරන්නේ, වර්තමානයේ හොඳින් ඇසෙන කන් දෙකක්මයි, අනාගත භව ගමනේදී අපිව බිහිරිභාවයන්ට පත්කරන්නේ. එම නිසා වර්තමානයේ අපි ඇසේ පස්සයෙන්, කනේ ඵස්සය හේතුවෙන්, අකුසල් රැස්කොට නොගන්න දක්ෂ වෙන්න  ඕනේ. පින්වත් ඔබ, සිල්වත්ව ජීවත් වෙන ස්වාමින් වහන්සේලාව දැකල, ඇසුරු කරල, උන්වහන්සේලාගෙන් යහපතක්, ඔබේ ජීවිතවලට ලබල, උන්වහන්සේලාව ද්වේශයෙන් විවේචනය කරනවා නම් වර්තමානයේ උන්වහන්සේලාව දකින දෑස්, අනාගත භව ගමනේදී අන්ධභාවයන්ට පත්වෙන්න පුළුවන්. සංඝයා කියන ශාන්ත රූපයන් නැවත නොදකින්න ම ධර්මානුධර්ම ප‍්‍රතිපදාවේ නිවැරැදිව ගමන් කරන ස්වාමින් වහන්සේලාගෙන්, විදර්ශනාවට අදාළව උතුම් සද්ධර්මය ශ‍්‍රවණය කරල, මහා සංඝරත්නයේ සාමීචිපටිපන්න ගුණයේ ආශ්චර්ය ජීවිතවලට ලබල, අපි බොරුවෙන් එවැනි ස්වාමින් වහන්සේලාගේ ධර්මය විවේචනය කරනවා නම්, වර්තමානයේ හොඳින් සද්ධර්මය ශ‍්‍රවණය කරන කන් දෙක, අනාගත භව ගමනේ සද්ධර්මයක් ශ‍්‍රවණය කරන්න බැරිවෙන්නට බිහිරි වෙන්න පුළුවන්. දෑස් අන්ධ වුණා කියන්නෙ කන් බිහිරි වුණා කියන්නෙ, මුළු නිවන් මාර්ගය ම අපිට අහිමි වුණා කියන කාරණයයි. වර්තමානයේ පින්වත් ඔබ, විදර්ශනාමය සද්ධර්මය ශ‍්‍රවණය කරල ගෞරවණීය ස්වාමින් වහන්සේලාව, ඇසෙන් දැකලා, උන්වහන්සේලාව බොරුවෙන්, ද්වේශයෙන්, විවේචනය කිරීමේ අකුසල්, අනාගත භව ගමනේ අන්ධ, බිහිරි, ගොළුභාවයන්ට අපිව පටිච්චසමුප්පන්නව පත් කොට, තෙරුවන් සරණ අපිට අහිමි කර දමන්න පුළුවන්. ආශ්වාදය මුල්කොට ගෙන, ධර්ම මාර්ගයේ ගමන් කරන පින්වතුන්ලා අතින් ඉහත අනතුරු වෙන්න තිබෙන අවස්ථා හුඟාක් වැඩියි. වර්තමානයේ පින්වත් ගිහි පින්වතුන්ලා මහා සංඝරත්නය කියන පොදු අර්ථයෙන් බැහැරට ගොස් ගෞරවණීය ස්වාමින් වහන්සේලාව තම තමන්ගේ පෞද්ගලික මතවාදයන්ට අදාළව, වෙන් වෙන්ව අයිතිකොට ගෙන සිටින නිසා, ස්වාමින් වහන්සේලාව මමත්වයේ දැඩිභාවයෙන් පරිහරණය කරන නිසා එක් පාර්ශ්වයක් අනෙක් පාර්ශවයන්ට කෙරෙන සැකකිරීම් විවේචනයන් වැඩියි. </Content>
    <Content name="book15chapter3" translatable="false">මීට සති දෙකකට පෙරාතුව, රන් තැඹිලි පැහැයෙන් ප‍්‍රභාෂ්වරව ආලෝකවත් වූ, නව යොවුන් වෙසක් සඳ, රූපයේ, වේදනාවේ, හඳුනා ගැනීමේ, අනිත්‍යභාවය මොනවට කියා පාමින්, ආකාශයෙන් අතුරුදන්ව ගිහිල්ලා. කැලෑ පරිසරය තිත්ත කළුවරයි. තොරතෝංචියක් නැතිව කෑගසන, මුහුණ රවුම්, ලා දුඹුරු පැහැති කුඩා බස්සාගේ ගොරෝසු කට හඬ කැලය දෙසින් ඇසෙනවා. අපි හැමෝම කැමතියි, මිහිරි වචන, පි‍්‍රය වචන, සත්‍ය වචන අහන්න. නමුත් අපේ මොකක්දෝ කරුමයකට, අපිට අසන්නට ලැබෙන්නේ ම, අමිහිරි, අපි‍්‍රය, අසභ්‍ය, මිච්ඡුා වාචාවන් මයි. භික්ෂුව සමහර අවස්ථාවල සිතනවා, මෙවැනි මිච්ඡුා වාචාවන් අසන්නට භික්ෂුව කරපු අකුසලය කුමක්ද කියල. භික්ෂුව ළමා කාලයේ දී, පාසල් වයසේ දී, මගේ අම්මා, තාත්තාට බොරු කියල තිබෙනවා. සමහර විට, මේවායේ විපාකයන් වෙන්නැති, වර්තමානයේ මිච්ඡුා වාචාවන් ගෙන් පිරුණු වචන අපිට අසන්නට ලැබෙන්නේ. වර්තමානයේ පින්වත් ළමා සහ තරුණ දරුවන් දෙමාපියන්ට බොරු කියන්න, බොරු කරන්න එපා. එහෙම කළොත් අනාගතයේ ඔබලාට අමිහිරි මිච්ඡුා වාචාවන් මයි අත් දකින්න වෙන්නේ. සම්මා වාචාවන් දුර්වල කොට ගත් පාලක පින්වතුන් ජීවත් වෙන රටක, අනාගතයේ අමිහිරි හඬින් කෑගසන බස්සන්ගේ ගහනය ගොඩාක් වැඩි වෙන්න පුළුවන්. ධර්මය විවෘතව බබළනවා. ඒ කියන්නෙ ධර්මය ඒහිපස්සිකයි, ධර්මයේ ඒහිපස්සික ගුණය සමාජය තුළින්, පරිසරය තුළින් මතු කොට දකින්න නම්, සතිය, සිහිය, තිබෙන්නට ම  ඕනේ. සතිය, සිහිය දුර්වල තැන බස්සා යනු තවත් නිශාචර පක්ෂියෙක් පමණක් මයි. අපි බස්සාව කමටහන් කොට ගන්නේ නැහැ. අපි හදන්නේ බස්සාව සංරක්ෂණය කරන්නයි. අද උදෑසන භික්ෂුව ගමට පිණ්ඩපාතයේ වඩින කොට, ගොන් නාම්බන් කිහිප දෙනෙක් ම මද ලකුණු පහළ වුණ එළදෙනෙක් සමග රාගයෙන් බැඳිලා, කාමයේ ආශ්වාදය කෙටිය කියල, මේ සතුන් දන්නේ නැහැ. ඒ නිසා ම තාවකාලිකව එළදෙනගේ පහස වෙනුවෙන්, ගොන් නාම්බෝ දෙදෙනෙක් වෙල් යායේ ඇන කොටා ගන්නවා. සෑම වේලාවේ ම තිරිසන් ලෝකයේ දී, ශක්ති වන්තයා ජය ගන්නවා. එය තිරිසන් ධර්මයයි. නමුත් මනුෂ්‍ය ලෝකයේ දී, මේ තත්ත්වය වෙනස්. නීතිය විසින්, ගුණධර්ම විසින්, ශීලයෙන් ලබන විනය, හික්මීම විසින් ඇත්ත, යුක්තිය, සාධාරණයයි ජය ගන්නේ. ඒත් මනුෂ්‍ය සමාජයේදී දැන් දැන් මේ තත්ත්වය වෙනස් වෙලා. තිරිසන් අධ්‍යාත්මය, උතුම් මනුෂ්‍ය අධ්‍යාත්මය සමග ටිකෙන් ටික මුහු වෙනවා. දේව ධර්මයන් වන ඇත්ත, යුක්තිය, සාධාරණය වෙනුවට, නිලය, බලය, ධනය, ඇති ශක්ති වන්තයා සියඵ තැන්හි දී ජය ගන්නා සතර අපා අධ්‍යාත්මය, මනුෂ්‍යයාගේ අවාසනාවන්ත උරුමය බවට පත් වෙමින් පවතිනවා. පසුගිය කලබලකාරී සිද්ධීන් පසු පස සිටි අතළොස්සක් වූ මුස්ලිම් දේශපාලන නායක තුමන්ලා හෙට දවසේ "මුස්ලිම් අපි මේ රටේ සුළු ජාතියයි, සිංහල බෞද්ධ ඔබ මහා ජාතිය" යැයි ප‍්‍රසිද්ධියේ ප‍්‍රකාශ කරන්න පුළුවන්. සිරගත කොට ඇති හමුදා සාමාජිකයන් සහ ගෞරවණීය ස්වාමින් වහන්සේ වහාම නිදහස් කරන්නැයි, මෙතෙක් රාජ්‍ය දුර්වල කිරීම උදෙසා ම අන්තවාදී කටයුතු සිදු කළ, ද්‍රවිඩ සහ මුස්ලිම් අන්තවාදී දේශපාලන නායක තුමන්ලා හෙට දවසේ උද්ඝෝෂණය කරන්න පුළුවන්. රාජ්‍යයේ විනාශය උදෙසා බලවත් වැරදි සිදු කළ සහ එවැනි වැරදි සිදු කරද්දී ඒවාට ඇස් කන් වසා ගෙන සිටි, පින්වත් සිංහල බෞද්ධ නායකයන්, ගෞරවණීය ස්වාමින් වහන්සේගේ, සිවුර කොන් අල්ලා ගෙන ජනතාව අතරට එන්න පුළුවන්. පින්වත් සිංහල බෞද්ධ ජනතාව වගේ ම, පින්වත් මධ්‍යස්ථ කි‍්‍රස්තියානි, මුස්ලිම්, හින්දු, පින්වතුන් රාති‍්‍ර කාලයේ වැටුණ වළේ, නැවත දවල් වැටෙන්න යන්න එපා. දේශීය පාලක පින්වතුන්ලා ගේ දුර්වල භාවයන් නිසා ම, ජාත්‍යන්තරය විසින් ඇටවූ බරපතළ උගුලක, රාජ්‍යය සිරගත කරන්න යන මොහොතක් මේ. සියලූම ජාතීන් සමගියෙන් ජීවත් වෙන මේ සිංහල බෞද්ධ රටට අකීකරු වූ සියලූම පාර්ශ්වයන් එකතුවී, රටේ ජනතාව බොරුවෙන්, රඟපෑමෙන් වංචාකාරීව රැවටීමට උත්සාහ කරන කාලයක් බවට ඉදිරි මාස හය පත්වේවි. බුදුරජාණන් වහන්සේ දේශනා කරනවා, සියලූ ම සංස්කාරයෝ අනිත්‍යයි කියල. මේ උතුම් සිංහල බෞද්ධ රටත්, මේ උතුම් ආර්ය අෂ්ටාංගික මාර්ගයන් අනිත්‍ය වූ ධර්මතාවයන් මයි. සියඵ සංස්කාරයෝ අනිත්‍ය වී යන නිසා මයි, භික්ෂුව පින්වත් ඔබට මේ සටහන තබන්නේ, මේ අනිත්‍ය වෙන සංස්කාරයන් ඊළඟ පරම්පරාවටත් ආරක්ෂා කොට දෙන්නය කියල, පින්වත් ඔබව දැනුවත් කරන්නයි. අනිත්‍යභාවයට පත් වෙන සංස්කාරයන් යම් පමණකට හෝ ආරක්ෂා කොට දෙන, එකම මාර්ගය තමයි, ආර්ය අෂ්ටාංගික මාර්ගය. සමස්ත රට ඉදිරියේ දිග හැර තිබෙන අළු යට තිබෙන රත් පැහැ ගිනි පුපුරු නිවා දමන්නට නම්, පින්වත් ජනතාව තුළ සතිය සහ සිහිය තිබෙන්නට  ඕනේ. සතිය, සිහිය, ඇති වෙන්න නම් ඉන්ද්‍රිය සංවරය තියෙන්න  ඕනේ. ඉන්ද්‍රිය සංවරය ඇති වෙන්න නම්, පංචශීලයේ ආරක්ෂාව තිබෙන්නට  ඕනේ. ජාති, ආගම්, භේදයකින් තොරව කරුණාකර ගෞරවණීය රටවැසි පින්වතුන්ලා පංචශීලයේ ආරක්ෂාව තුළ ශක්තිමත් වෙන්න. ඉන්ද්‍රිය සංවරය ඇති කොට ගන්න. සියඵම අවස්ථාවාදී නරක, නපුරු, ධර්මතාවන්ට, කණ්ඩායම් වලට මෙත් සිත ම පතුරුවන්න. පින්වත් ඔබ ඉදිරියේ කි‍්‍රයාත්මක වෙන පවුකාර මනුෂ්‍යයන්ගේ කි‍්‍රයාකාර කම්, අපේ ම අතීත අකුසල් සංස්කාරයන් ගේ ඵලයන් වශයෙන් ම දකින්න අයහපත විපාක දෙන විට යහපත තුළින් අයහපත ජය ගන්න. ආර්ය ශීලයෙන්, ආර්ය ශ‍්‍රද්ධාවෙන් තොර කිසි ම පින්වතෙක් අපිට සියයට සියයක් ම විශ්වාස කරන්න බැහැ. උතුම් සෝවාන් ඵල අවබෝධය නොලැබූ සෑම පින්වතෙක් ම කල්‍යාණ මිත‍්‍ර ආශ‍්‍රය දුර්වල නම්, ධනය, බලය සහ නිලතල ඉදිරියේ පිරිහෙන ස්වභාවයෙන් යුක්ත මයි. එම නිසා පින්වත් ජනතාව තමන්ට නායකයෙක් තෝරා ගැනීමේදී අනුගමනය කළ යුතු ධර්මානුකූල ප‍්‍රවේශය, බුදුරජාණන් වහන්සේ දේශනා කළ ධර්මය ඇසුරෙන් පහත සටහන් තබනවා. පළමුව පින්වත් ඔබ නායකත්වයට තෝරා ගැනීමට බලාපොරොත්තු වන පින්වතාගේ ශීලය ගැන හොඳින් විමසා බලන්න. ඔහු සමාජය ඉදිරියේ සිල්වත් භාවයෙන් පෙනී සිටියත්, අප‍්‍රකටව දුශ්ශීල කෙනෙක්ද, ඔහු තමනුත් පංචශීලයෙන් ආරක්ෂා වී සමාජයට පංචශීලයෙන් පූර්වාදර්ශයක්් දිය හැකි කෙනෙක්ද? නැවත නැවත සොයා බලා එම නායකයාගේ ශීලය ගැන තීරණය කරන්න. දෙවැනිව ඔබ තෝරා පත් කර ගන්නා නායකයා ගේ නුවණ සහ බුද්ධිමත් භාවය ගැන ඔහු සමඟ සාකච්ඡුාවෙන්, ඔහුගේ දේශන ඇසුරෙන්, හොඳින් සොයා බලන්න. රටේ සාමය, සංවර්ධන, ජාතික සමගිය, ජාතික ආරක්ෂාව උදෙසා ඔහු සතු සැලසුම්, ජාත්‍යන්තරය සමග කටයුතු කිරීමට ඔහුට ඇති හැකියාව හොඳින් විමසා බලන්න. ඔහු රට වෙනුවෙන් මෙතෙක් දරා ඇති වගකීම්, අවංක භාවයෙන් සහ රටට ආදරයෙන් ඉටු කොට තිබේද යන්න හොඳින් සොයා බලන්න. තෙවැනිව ඔබ නායකත්වයට තෝරා ගන්නා නායකයාට අභියෝගයන් ඉදිරියේ තම රට ජයග‍්‍රහණයන් කරා මෙහෙයවීමට අවශ්‍ය පෞරුෂත්වය තිබේද යන්න හොඳින් සොයා බලන්න. මංකොල්ලකාර දේශීය සහ විදේශීය බලවේගයන් ගේ, බලවත් ගොදුරක්, බවට රට පත්වී තිබෙන මොහොතක, පංචශීලය තුළ හික්මෙන, දැනුමෙන් සහ ලෞකික ප‍්‍රඥාවෙන් පොහොසත්, සියලූ අභියෝගයන් ඉදිරියේ නොසැලෙන, නායකයෙක්, සියලූම නායකයන් අතරින්, තෝරා ගැනීමට පින්වත් ඔබ දක්ෂ විය යුතුයි. මුළු රට ම අඩපණ කළ, පාස්කු බෝම්බ උමතු ආගමික වියරුව, සුන්දර වෙසක් සඳ පායාගෙන එද්දී ආශ්චර්යයක් සේ් සංසිඳී ගියා. ඒ තාවකාලික සංසිඳීම ඇති කළේ, සුන්දර වෙසක් සඳ විසින් නොවේ, වෙසක් සතියේ පින්වත් ඔබගේ ජීවිත තුළින් ශක්තිමත් වුණ ආර්ය අෂ්ටාංගික මාර්ගයේ ශක්තිය තුළින් මයි. උතුම් ධර්මයේ ශක්තිය තවමත් ජීවමානයි. ප‍්‍රශ්නය වන්නේ, අනතුරක් පහව ගිය විට පින්වත් ජනතාවට ධර්මය අමතක වීමයි. අපි සැමගේම ජීවිත, රටේ කි‍්‍රයාත්මක වන වගකීම් විරහිත දේශපාලනය හේතුවෙන්, බලවත් අනතුරකට ඇද දමා තිබෙන මොහොතක, පින්වත් ජනතාව ආශ්වාදයෙන් බැහැර වී සතියෙන් සිහියෙන් කටයුතු කරන්න. සතිය සිහිය ඇති කොට ගන්න නම්, ඔබ තුළ ඉන්ද්‍රිය සංවරය අත්‍යවශ්‍ය වෙනවා. ඉන්ද්‍රිය සංවරය ඇති වෙන්න නම්, පංචශීලයේ ආරක්ෂාව අත්‍යවශ්‍ය වෙනවා. පින්වත් ඔබ අනුනට චෝදනා කිරීමට ඇඟිල්ලක් දිගු කරන විට, ඔබ දෙසට ඇඟිලි හතරක්ම දික්වෙන බව කරුණාවෙන් සිතන්න. විනාශය ද එසේත් නැතිනම් ආරක්ෂාව ද කියන අර්ථයන් දෙක, අපි සියලූ දෙනා ඉදිරියේ තරග වැදී සිටින මොහොතක, පින්වත් ඔබ ආර්ය අෂ්ටාංගික මාර්ගයේ ශක්තියෙන්, ශීලයේ ශක්තියෙන්, උපන් දේශයේ ආරක්ෂාව ජයග‍්‍රහණය දෙසට ඔසවා තබන්න දක්ෂ වෙන්න. </Content>
    <Content name="book15chapter4" translatable="false">අවිද්‍යාව හේතුවෙන් සකස් වෙන සංස්කාරයන් අනිත්‍ය භාවයට පත් වෙන්නේ පුදුමාකාර වේගයකින්. මේ නිමේෂයේදී දේවස්ථානයේ දෙවියන් යදිමින් සිටින පින්වතා, ඊළග නිමේෂයේදී, දේවස්ථානය තුළදීම, පිපිරීමකින් කැඞී බිඳී මියයනවා. ඒ විතරක් නොවේ, ඊළග තත්පරයේදී, එම මියගිය පින්වතා, පටිච්ච සමුප්පන්නව නැවත භවයේ උපතකුත් ලබනවා. බුදුරජාණන් වහන්සේ දේශනා කොට වදාළ පටිච්ච සමුප්පාද ධර්මය, මොන තරම් නම් වේගවත් භාවයෙන් සත්ත්වයාගේ ජීවිත සමග බැඳී පවතිනවාද? මේ වේගවත් භාවය පටිච්ච සමුප්පාද ක‍්‍රියාවලියට, ලබා දෙන්නේ, දෙවියෙක්, බ‍්‍රහ්මයෙක්, විසින් නොවේ, මේ වේගවත් භාවය පටිච්ච සමුප්පාද ක‍්‍රියාවලියට ලබා දෙන්නේ, අවිද්‍යාව හේතුවෙන් සකස් වෙන සංස්කාර විසින් මයි. පටිච්ච සමුප්පාද ධර්මයේ අවිද්‍යාව කියන ආරම්භය තුළ ම පංච උපාදානස්කන්ධ ක‍්‍රියාවලිය, පටිච්ච සමුප්පාදය තුළ බැසගෙනයි සිටින්නේ. බුදුරජාණන් වහන්සේ දේශනා කරනවා, "සත්ත්වයා මේ උතුම් පටිච්ච සමුප්පාද ධර්මය නොදැනීම නිසාම, තම ජීවිත පැටළුණු නූල්බෝලයක් සේ අවුල් කර ගෙනයි සිටින්නේ" කියල. සාරිපුත්ත මහරහතන් වහන්සේ, ගිහි කාලයේ උපතිස්ස තරුණයා හැටියට, දුකෙන් මිදීමේ මාර්ගය සොයමින් සිටියදී, ඔහුට අස්සජී මහරහතන් වහන්සේ මුණගැසෙනවා. අස්සජී මහරහතන් වහන්සේ තුළින්, උපතිස්ස තරුණයා දුටු ඉන්ද්‍රිය සංවරය නිසාම, උපතිස්ස තරුණයා අස්සජී ස්වාමින් වහන්සේගෙන් විමසනවා "පින්වත් ඔබ වහන්සේගේ මේ ඉන්ද්‍රිය සංවරය ඇති කොට ගැනීමට මුල් වූ, ශාස්තෘෘන් වහන්සේ කවුද, උන්වහන්සේ දේශනා කරන ධර්මය කුමක්ද?" කියල. ඒ අවස්ථාවේදී අස්සජී මහරහතන් වහන්සේ උපතිස්ස තරුණයාට දේශනා කරනවා "උපතිස්ස මම තවම පැවිද්දට නවකයෙක්මි, මම පැවිදි වී නොබෝ කල්ය, මම ඔබට ධර්මය විස්තර වශයෙන් දේශනා කිරීමට අපොහොසත්ය" කියල. එවිට උපතිස්ස තරුණයා ප‍්‍රකාශ කරනවා, "ස්වාමින් වහන්ස, මම විස්තර වශයෙන් ධර්මය බලාපොරොත්තු නොවෙමි. සැකෙවින් ධර්මයක් දේශනා කරන්නය" කියල. අස්සජී මහරහතන් වහන්සේ උපතිස්ස තරුණයාට, සැකෙවින් දේශනා කොට වදාළේ "හේතුවක් නිසා යමක් උපදීද, එම හේතුව නිරෝධ කිරීමෙන් ඵලය නිරෝධ වේ"ය කියන ධර්මයයි. අස්සජී මහෝත්තමයන් වහන්සේ සැකෙවින් දේශනා කොට වදාළ ඉහත ධර්මය, උතුම් පටිච්ච සමුප්පාද ධර්මයේ පරිපූර්ණ අර්ථයයි. මේ උතුම් අර්ථය නුවණින් මෙනෙහි කිරීමෙන් ම, උපතිස්ස තරුණයා උතුම් සෝවාන් ඵල අවබෝධය ලබනවා. අස්සජී මහරහතන් වහන්සේ, උපතිස්ස තරුණයාට "මම නවකයෙක්මි, පැවිදි වී නොබෝ කල්ය, මම ඔබට ධර්මය විස්තර වශයෙන් දේශනා කිරීමට අපොහොසත්ය" යැයි කරන ප‍්‍රකාශය පතපොත දැනුම නිසා සක්කායදිට්ඨිය වර්ධනය කොට ගන්නා අපිට, දැනුමත් අවබෝධයන් අතර ඇති පරතරය සිහිපත් කොට දෙන සුන්දර කමටහනක් වෙනවා. බුදුරජාණන් වහන්සේ දේශනා කරනවා, "යම් කලෙක, කෙළෙස් නිවන වීර්යය ඇත්තා වූ, ඒ කියන්නෙ සම්මා සතිය පිහිටියා වූ, ධ්‍යාන කරන්නා වූ ඒ කියන්නෙ විදර්ශනාමය සම්මා සමාධිය පිහිටියා වූ, බැහැර කළ පව් ඇති, රහතන් වහන්සේට හේතු ප‍්‍රත්‍ය ධර්මයන් වන පටිච්ච සමුප්පාද ධර්මයෝ ප‍්‍රකටව වැටහෙනවා. එම රහතන් වහන්සේ තම ජීවිතය පටිච්ච සමුප්පාද ධර්මය තුළ බහා බලමින්, පටිච්ච සමුප්පාද ධර්මයේ සමුදය සහ නිරෝධය මැනවින් දකිනවා. එකල්හි එම රහතන් වහන්සේ තමා තුළ අවිද්‍යාව ක්ෂය වී ඇති බවට සියලූ සැකයන් දුරු වී, එම රහතන් වහන්සේ මරසෙන් පලවා හැර, අහස බබළවන්නා වූ හිරු මෙන් වැඩිසිටිනවාය" කියල. උපතිස්ස තරුණයාට අස්සජී මහරහතන් වහන්සේ මුණගැසෙන අවස්ථාවේ එම රහතන් වහන්සේ පැවිද්දට නවකයෙක් වශයෙන් විස්තරාත්මකව ධර්මය දේශනා කිරීමට නොදැන සිටියත්, උන්වහන්සේ අවිද්‍යාව ක්ෂය කොට අහසේ බබළන හිරු සේ, මහපොළොව මත වැඩිසිටිය උත්තමයෙක්. පටිච්ච සමුප්පාද ක‍්‍රියාවලිය පරිපූර්ණ වශයෙන් නිරෝධය කළ උත්තමයෙක්. බුදුරජාණන් වහන්සේ දේශනා කරනවා. "තෘෂ්ණාව මනා කොට සිඳ දැමූ, රහතන් වහන්සේ ගේ ඇස් හමුවට, චක්ඛු විඤ්ඤාණයෙන් දත යුතු දිව්‍ය මය, බ‍්‍රහ්ම මය, මනුෂ්‍ය මය රූපයෝ පැමිණෙත්ද, ඒ රහතන් වහන්සේගේ සිත එම රුව, නොම අල්ලා ගනී, සිත ඵස්සය අසල නොසෙල්වන ස්වභාවයෙන් පවතියි" කියල. මහා ගල් පර්වතයක්, බලවත් සුළි සුළගක් ඉදිරියේ නොසෙල්වී සිටින්නේ යම් සේද රහතන් වහන්සේ ගේ දෑස් හමුවට, කන් හමුවට, කොතරම් මිහිරි රූපයන්, මිහිරි ශබ්දයන් පැමිණෙත්ද එම රහතන් වහන්සේ නොසැලෙන බවට පත්වන්නේය," කියල බුදුරජාණන් වහන්සේ දේශනා කරනවා. අධ්‍යාත්මික රූපයත්, බාහිර රූපයත්, විඤ්ඤාණයත් මුහුවී සකස් වෙන, රහතන් වහන්සේ ගේ ඵස්සය, අවබෝධාත්මක ඤාණදර්ශනයන් ඉදිරියේ, නොසෙල්වි සිටියත්, ඉන් මෙහා අපි පටිච්ච සමුප්පාද ධර්මයන් නොදැනීම නිසාත්, පටිච්ච සමුප්පාද ධර්මයන් සක්කායදිට්ඨියෙන් ගැනීම නිසාත්, සිය කැමැත්තෙන් ම මිථ්‍යාදෘෂ්ටික භාවය දෙසට පියවර තබනවා. වරක් දෘෂ්ටීන්ගේ සිරකරුවෙක් බවට පත්වී සිටි පින්වතෙක්, බුදුරජාණන් වහන්සේ හමුවට ඇවිල්ලා, අපූරු දෘෂ්ටිගත ප‍්‍රශ්නයක් විමසනවා. එම ප‍්‍රශ්නය තමයි, "භාග්‍යවතුන් වහන්ස, සියල්ල අනාත්ම නම්, එම අනාත්මයේ සිට කරන කර්මයන්, විපාක දෙන්නේ කොහේදීද" කියල. ප‍්‍රශ්නය තුළ පණ්ඩිතකම තිබුණත්, ලෞකික ප‍්‍රඥාව එහි ගෑවිලාවත් නැහැ. බුදුරජාණන් වහන්සේ එම පින්වතාට පිළිතුරු දෙනව, "ඔය දෘෂ්ටිගත විතර්ක වලින් බැහැර වෙලා. රූපයේ අනිත්‍ය භාවය දකින්න. රූපය ඇසුරෙන් සකස් වෙන ඵස්සයේ අනිත්‍ය භාවය දකින්න, ඵස්සය හේතුවෙන් සකස් වෙන වේදනාවේ අනිත්‍ය භාවය නුවණින් දකින්න, එවිට ඔය දෘෂ්ටීන් පහව යයි" කියල. ඵස්සය අවිද්‍යාවෙන් පෝෂණය වුණ තැන විඳීම් සකස්වෙන්නේ මිථ්‍යාදෘෂ්ටිය පෝෂණය කරන, ඇලීම් සහ ගැටීම් දිශාවටය. බුදුරජාණන් වහන්සේ දේශනා කරනවා, "දෘෂ්ටීන්ගේ ඉපදීම, දෘෂ්ටීන්ගේ ආශ්වාදය සහ දෘෂ්ටීන්ගේ ආදීනවය නොදන්නා අනුවණ පින්වතා, දෘෂ්ටීන් කෙරෙහි තෘෂ්ණාවෙන්, එම දෘෂ්ටිය උපාදානය කොට ගෙන, භව ගමනේ මිථ්‍යාදෘෂ්ටිය කරා ම ගමන් කරනවා"ය කියල. බුදුරජාණන් වහන්සේ භික්ෂු, භික්ෂුණී, උපාසක, උපාසිකා සිව්වනක් පිරිසගේ කෙළෙස් දුරු කර ගැනීම සඳහා දස සඤ්ඤාවන්ට අදාළ ප‍්‍රහාණ සඤ්ඤාවේදී දේශනා කරනවා. "පින්වතුනේ, ඔබ තුළ සකස් වෙන නිවනට අහිතකර වන කාම විතර්ක, නිරතුරුව ම බැහැර කරන්න" කියල. "ඇස පිනවීම උදෙසා සකස් වෙන විතර්ක, කන, නාසය, දිව, ශරීරය, මනස, පිනවීම උදෙසා සකස් වෙන කාම විතර්කයන් බැහැර කරන්න" කියල. "පින්වත් ඔබ තුළ සකස් වෙන නිවනට අහිතකර වන, හිංසාකාරී විතර්කයන්, තමන්ට හිංසාකරවන අනුනට හිංසාකරවන, මිථ්‍යාදෘෂ්ටියේ විතර්කයන් තමන් කෙරෙහි, සහ අනුන් කෙරෙහි අනුකම්පාවෙන් සිහියෙන් යුතුව බැහැර කරන්නය" කියල. යම් පින්වතෙක් අසත්පුරුෂ ආශ‍්‍රය සහ මිච්ඡුා ධර්මයන් ශ‍්‍රවණය කිරීම හේතුවෙන්, කාම විතර්ක, ව්‍යාපාද විතර්ක සහ හිංසාකාරී විතර්කයන් ගේ ගොදුරක් බවට පත් වුණොත්, එම පින්වතා, "මම අන්‍යයන්ට වඩා විශිෂ්ට වෙමි, මම අන්‍යයන් හා සම වෙමි, මම අන්‍යයන්ට වඩා හීන වෙමි." කියන ත‍්‍රිවිධ මාන්නයට පත්වී, අන්‍යයන් හා වාද විවාද කිරීමට, අන්‍යයන්ට අභියෝග කිරීමට, පෙළඹෙනවා. ඉහත ත‍්‍රිවිධ මාන්නයෙන් මිදුණ තැනැත්තාට, ඔහුට වඩා විශිෂ්ටය, ඔහුට වඩා හීනය, ඔහු හා සමය කියන හැගීමක් ඇත්තේ ම නැහැ. ඒ උත්තමයාටයි, අපි රහතන් වහන්සේ කියල කියන්නෙ. උන්වහන්සේ පටිච්ච සමුප්පාද ධර්මය තුළ තම ජීවිතය විසුරුවා දකිනවා. පසුගිය දවසක භික්ෂුව මුණගැසෙන්න පින්වත් මහත්මයෙක් පැමිණියා, තද පැහැති ඇඳුම් කට්ටලයකින් සැරසී, පැමිණ සිටි මේ මහත්මයා අතේ ෆයිල් කවරයකුත් තිබුණා. සටහන් සහිත ෆයිල් කවරය දකින කොටම, භික්ෂුව තේරුම් ගත්තා. මේ පින්වත් මහත්මයා විතර්ක බහුල කෙනෙක්ය කියල. ලොව්තුරා බුදුරජාණන් වහන්සේ තමන්ගේ ශ‍්‍රාවකයන් වන අපට, මධ්‍යම ප‍්‍රතිපාදාවට අදාළව, අල්පේච්ඡුතාවයට, ලද දෙයින් සතුටුවීමට අදාළව, තුන් සිවුරයි, පාත‍්‍රයයි කියන සීමාව තුළ අපගේ අවශ්‍යතාවන් සීමා කොට තිබෙන්නෙ, අප තුළ කාම, අව්‍යාපාද, අවිහිංසා විතර්කයන් සීමා කිරීම උදෙසා මය. තුන්සිවුරයි, පාත‍්‍රයයි කියන සීමාවෙන් ඔබ්බට යන ප‍්‍රමාණයට අප තුළ කාම විතර්කයන් බුර බුරා නැගෙනවා. රූප අයිති කොට ගැනීමට යන ගමනේදී අප තුළ අසීමිත ඇලීම්, අසීමිත ගැටීම්, හේතුවෙන් මොන තරම් නම් කාම විතර්ක, ව්‍යාපාද විතර්ක, හිංසා විතර්කයන්, අපි ඇති කොට ගන්නවාද? ඉහතින් සටහන් කළ, භික්ෂුව මුණගැසීමට පැමිණි විතර්ක බහුල පින්වතා, භික්ෂුවගෙන් ඇසුව පළමුවැනි ප‍්‍රශ්නය වූයේ, "ස්වාමින් වහන්ස මම මේ ලෝකයට පැමිණියේ මගේ වුවමනාවට නොවේ, මේ ජීවිතය මට ලැබුණේ මම ඉල්ලලා නොවේ. මේ ජීවිතය මට ලැබුණේ මගේ වුවමනාවට නොවේ නම්, මගේ ඉල්ලීමකට නොවේ නම්, මම මොකටද මේ ජීවිතය සෝවාන් ඵලයට පත් කරන්නේ" කියල. බලන්නකො රූප, වේදනා, සඤ්ඤා, සංස්කාර, විඤ්ඤාණ කෙරෙහි, තෘෂ්ණාව ඔඩු දුවපු අවිද්‍යාව, විතර්ක මතු කරන අපූරුව. භික්ෂුව එම මහත්මයාට ලබාදුන් පිළිතුර වුණේ, මහත්මයෝ, මහත්මයා කොහොමද කියන්නෙ, මේ ජීවිතය ඔබට ලැබුණේ ඔබේ වුවමනාවට නොවේය කියල. මහත්මයාගේ පටිච්චසමුප්පන්න පෙර ජීවිතයේ අවසාන චුති සිත ‘තෘෂ්ණා පච්චයා උපාදාන, උපාදාන පච්චයා භවෝ, භව පච්චයා ජාති,’ කියන මහත්මයා තුළම පෙර ජීවිතයේදී සකස්වුණ බැඳියාව කැමැත්ත, වුවමනාව, හේතුවෙන් මයි ඔබට මේ ජීවිතය ලැබුණේ කියල. අපි දුප්පත් වුවත්, පොහොසත් වුවත්, උගත් වුවත්, නූගත් වුවත්, ලස්සන වුවත්, අවලස්සන වුවත් අපි කාටවත් කියන්න අයිතියක් නැහැ, "මගේ වුවමනාවට, මගේ කැමැත්තට නොවේ, මේ ජීවිතය මට ලැබුණේ" කියල. පටිච්ච සමුප්පන්නව පෙර ජීවිතයේදී තමන් සිදු කළ සංස්කාරයන්ට අදාළව, තමා තුළ ම සකස් වූ, "තෘෂ්ණා පච්චයා උපාදානං" කියන බැඳියාවයි, භවාත‍්‍රය තුළ ඔබේ පටිච්චසමුප්පන්න මේ උපත සකස් කොට දුන්නේ. භික්ෂුව ලබාදුන් ඉහත පිළිතුරට අභියෝග කළ නොහැකි බව තේරුම්ගත් ඉහත විතර්ක අධික මහත්මයා, පළමු ප‍්‍රශ්නය අමතක කොට දෙවැනි ප‍්‍රශ්නයක් යොමු කළා. එම පින්වත් මහත්මයාගේ දෙවැනි ප‍්‍රශ්නය වුණේ, "ඔබ වහන්සේ ඔය කියන්නෙ පටිච්චසමුප්පන්න ධර්මයෙන්, පටිච්චසමුප්පාද ධර්මය පැත්තකින් තියමුකෝ, අපි කවදාද ඔය පටිච්චසමුප්පාද ක‍්‍රියාවලියට ඇතුළත් වුණේ, ඊට පෙර අපි කොහේද සිටියේ" කියල. එම විතර්ක අධික මහත්මයාට, භික්ෂුව ලබාදුන් පිළිතුර වූණේ, "මහත්මයෝ පටිච්චසමුප්පාද ක‍්‍රියාවලියෙන් තොර සත්ත්වයෙක් මේ ලෝක ධාතුවේ නැහැ. සත්ත්වයෙක් නම් ආයතන හය හෙවත් සළායතන තිබෙන්න  ඕනේ, සළායතන තිබෙන්න නම් නාම රූප ධර්මයන් සකස් වෙන්න  ඕනේ, නාම රූප ධර්මයන් සකස් වෙන්න නම්, විඤ්ඤාණය සකස් වෙන්න  ඕනේ, විඤ්ඤාණය සකස් වෙන්න නම් සංස්කාර රැස්වෙන්න  ඕනේ, සංස්කාර රැස්කරන්න නම් අවිද්‍යාව තිබෙන්න  ඕනේ. ඉහත ධර්මතාවන් සියල්ලම සිද්ධ වෙන්නේ පටිච්චසමුප්පාද ධර්මතාවය තුළයි" කියල. </Content>
    <Content name="book15chapter5" translatable="false">දැන් වේලාව රාති‍්‍ර අටට විතර ඇති. කුටිය ඉදිරිපිට ලෑලි බංකුවේ වාඩි වෙලා පරිසරය දෙස බලද්දී පොසොන් සඳඑළියෙන් පරිසරය හොඳටෝ ම ආලෝකවත් වෙලා. කුටිය ඉදිරිපිට වැලිමළුව මතට පතිත වී ඇති කොළ සහ අතු වල සෙවණැලි සුළෙඟ් රිද්මයට බොහෝම විරාගී නර්තනයක් ඉදිරිපත් කරනවා වගේ. ස්වාභාවික සතර මහා ධාතුවේ කිපීම් නිසා ප‍්‍රචණ්ඩ වන පරිසරය තවත් වරෙක පුංචි දරුවෙක් සේ අහිංසකයි. පරිසරයේ අහිංසක ආශ්වාදයත් පරිසරයේ ප‍්‍රචණ්ඩ ආදීනවයත් නුවණින් දකින භික්ෂුව ගේ ජීවිතය මේ මොහොතේ පරිසරයේ ම කොටසක් බවට පත් වෙලා. භික්ෂුව මොහොතක් දෑස් පියාගෙන පටිච්ච සමුප්පන්න විඤ්ඤාණය බැහැර වූ භික්ෂුව ගේ රූපය බාහිර සතර මහා ධාතුව නමැති පරිසරයට ම මුහු කොට දකිනවා යම් දවසක යම් මොහොතක භික්ෂුව ගේ විඤ්ඤාණය බැහැර වූ ආධ්‍යාත්මික රූපය පරිසරයේ පසට ම එකතු වෙලා යාවි. පරිසරයේ ජලයට ම මුසුු වෙලා යාවි. පරිසරයේ වාතයට ම, පරිසරයේ උණුසුමට ම භික්ෂුවගේ වායෝ ධාතුව, තේජෝ ධාතුව මුසු වෙලා යාවි. ජීවිත කාලය පුරාවට ම පින්වත් ඔබේ ආධ්‍යාත්මික රූපය ඔබ මගේ කොට ගෙන අග‍්‍රම දෙයින්, ප‍්‍රණීතම දෙයින්, ලස්සනම දෙයින් පෝෂණය කළත්, ඔබේ මරණයෙන් පසුව ඔබේ රූපය පරිසරය පෝෂණය කරනවා. පරිසරයේ ගහ කොළ සතා සිව්පාවා පෝෂණය කරනවා. භික්ෂුව මේ මොහොතේ දෙපා තබා ගෙන සිටින මහපොළොවේ පස තුළින් භික්ෂුව අතීත සත්ත්වයන් දස දහස් ගණනක ගේ මස්, ඇටකටු, ලේ, කඳුළු දහදිය දකිනවා. භික්ෂුව මේ මොහාතේ ආශ්වාස ප‍්‍රශ්වාස කරන වාතය තුළින් අතීතයේ ජීවත් වූ සත්ත්වයන් දස දහස් ගණනක ගේ පරිසරයට මුහු වූ වායෝ ධාතුව දකිනවා. පින්වත් ඔබට පුළුවන් නම් දකින්න, ඔබගේ ඔය ආධ්‍යාත්මික රූපය ආහාරයෙන් හටගෙන, ආහාරයෙන් පෝෂණය වී, අවසානයේ පරිසරයේ පෝෂණයට ආහාරයක් වෙනවාය කියල. ඒ ධර්මානුකූල දැක්ම පින්වත් ඔබේ විදර්ශනා නුවණ වැඩුමට හොඳ ආහාරයක් වෙනවා. පින්වත් මහත්මයෙක් භික්ෂුව ගෙන් විමසුවා, "ස්වාමින් වහන්සේ නිරෝධ සඤ්ඤාව වඩන්නේ කොහොමද" කියල නිරෝධ සඤ්ඤාව තුළ ජීවත් වෙනවාය කියල කියන්නෙ, නිරතුරුව ම නිවන අරමුණු කොට ගෙන නිවන් මාර්ගය වන ආර්ය අෂ්ටාංගික මාර්ගය තුළ බැස ගෙන ජීවත් වීමයි. නිරෝධ සඤ්ඤාව තුළ ජීවත් වෙන පින්වතා මුලින් ම, සක්කායදිට්ඨි, විචිකිච්ඡුා සහ සීලබ්බත පරාමාසයන් ගේ නිරෝධය උදෙසා ආර්ය අෂ්ටාංගික මාර්ගය තුළ වීර්යය ශක්තිමත් කොට ගන්නවා. ආර්ය අෂ්ටාංගික මාර්ගයේ අර්ථයෙන් පෝෂණය වූ පටිච්ච සමුප්පාද ධර්මයන් තුළ බැස ගත් රූප, වේදනා, සඤ්ඤා, සංස්කාර, විඤ්ඤාණ ධර්මයන්ගේ අනිත්‍ය භාවය නුවණින් දකිමින් සක්කායදිට්ඨියේ නිරෝධය දෙසට ගමන් කරනවා. එම පින්වතා බුද්ධානුස්සතිය, ධම්මානුස්සතිය, සංඝානුස්සතිය, ත්‍යාගානුස්සතිය, ශිලානුස්සතිය, දේවතානුස්සතිය වඩමින්, මේ ධර්මතාවන් ද විදර්ශනා නුවණින් දකිමින්. විචිකිච්ඡුාවේ සහ අන්‍ය ශීල ව‍්‍රතයන්ගේ නිරෝධය දෙසට ගමන් කරනවා. නිරෝධ සඤ්ඤාව තුළ ජීවත් වන පින්වතා දෙවනුව, කාම, රාග, පටිඝ ධර්මයන් නිරෝධය උදෙසා තව දුරටත් පංචඋපාදානස්කන්ධ ධර්මයන් ගේ අනිත්‍ය භාවය නුවණින් දකිනවා. දුකේ නිරෝධය උදෙසා, තෘෂ්ණාවේ නිරෝධය අරමුණු කොට ගනිමින් එම පින්වතා කල්‍යාණ මිත‍්‍ර ආශ‍්‍රය ඔස්සේ ආර්ය අෂ්ටාංගික මාර්ගයත්, ආර්ය අෂ්ටාංගික මාර්ගය ඔස්සේ සතර සතිපට්ඨාන ධර්මයනුත්, සතර සතිපට්ඨාන ධර්මයන් තුළින් සප්ත බොජ්ඣංග ධර්මයනුත්, විදර්ශනාවෙන් දකිමින් පංචඋපාදානස්කන්ධයේ නිරෝධය උදෙසා නිරෝධ සඤ්ඤාව යොමු කොට ගන්නවා. නිරෝධ සඤ්ඤාව වැඞීමේදී නිරතුරුව ම පින්වත් ඔබේ ඉලක්කය විය යුත්තේ තෘෂ්ණාවයි. පින්වත් ඔබ නිවැරැදි ඉලක්කය හඳුනා නොගත්තොත්, තෘෂ්ණාව විසින් ඔබව දුකේ ඉලක්කය බවට පත් කොට ගන්න පුළුවන්. පින්වත් ඔබ නිරෝධ සඤ්ඤාව පුහුණු කිරීමේදී නිරෝධ සඤ්ඤාව කෙරෙහි තෘෂ්ණාවත් බැහැර කරන්න  ඕනේ. එසේ නොවුණොත් ඔබ නිරෝධ සඤ්ඤාවේ ආශ්වාදය විසින් කොටු කර ගන්නවා. මේ අනතුර තමයි සමාජය තුළ ඔඩු දුවා ඇති, "මම සක්කායදිට්ඨිය නිරෝධය කළා, මම කාම, රාග, පටිඝ ධර්මයන් නිරෝධය කළා"ය කියල සමාජය තුළ මතු වෙන මාර්ග ඵල උන්මාදය. ලොව්තුරා බුදුරජාණන් වහන්සේ පින්වත් ඔබට නිරෝධ සඤ්ඤාව වැඞීමට පෙර පූර්වකෘත්‍යයන් පහක් දේශනා කොට තිබෙනවා. නිරෝධ සඤ්ඤාව පින්වත් ඔබට ඉහත පූර්ව කෘත්‍යයන්ගෙන් තොරව වැඩෙන්නේ නැහැ. වැඩුණොත් වැඩෙන්නේ අන්තගාමී දෘෂ්ටිගාමී ලෙසයි. පින්වත් ඔබට නිරෝධ සඤ්ඤාව නිවැරැදිව පුහුණු කිරීමට නම් ආර්ය අෂ්ටාංගික මාර්ගයේ ශක්තිය තුළින් සම්මා සමාධිමත් සිතක් ඇති කොට ගන්න  ඕනේ. එම සම්මා සමාධිමත් සිතෙන් පළමුව ඔබ අනිත්‍ය සඤ්ඤාව පුහුණු වෙන්න  ඕනේ. දෙවැනිව ඔබ අනාත්ම සඤ්ඤාව පුහුණුවෙන්න  ඕනේ. තෙවැනිව ඔබ අශුභ සඤ්ඤාව පුහුණු වෙන්න  ඕනේ. හතරවැනිව ඔබ ආදීනව සඤ්ඤාව පුහුණු වෙන්න  ඕනේ. පස්වැනිව ඔබ ප‍්‍රහාන සඤ්ඤාව පුහුණු වෙන්න  ඕනේ. ඉන්පසුවයි පින්වත් ඔබ නිරෝධ සඤ්ඤාව අර්ථවත්ව වැඞීමට අවස්ථාව ලබා ගන්නේ. පින්වත් ඔබට නිරෝධ සඤ්ඤාව වැඞීමට පෙරාතුව ජීවිතයට එකතු කොට ගත යුතු සඤ්ඤාවන් පහක් බුදුරජාණන් වහන්සේ දේශනා කොට වදාළ ධර්මයන්ට අදාළව සටහන් තැබුවත් ඉහත සඤ්ඤාවන් පහ ම, කායානුපස්සනාව සහ චිත්තානුපස්සනාව කියන ධර්මතාවයන් දෙකෙන් පමණක් ම, ඔබේ ජීවිතයට එකතු කොට ගන්න පුළුවන් බව පින්වත් ඔබට කරුණාවෙන් සටහන් තබනවා. ලොව්තුරා බුදුරජාණන් වහන්සේ අනිත්‍ය සඤ්ඤාව කියල දේශනා කරන්නේ, රූප, වේදනා, සඤ්ඤා සංස්කාර, විඤ්ඤාණ, ධර්මතාවයන්ගේ අනිත්‍ය භාවය දැකීමයි. බුදුරජාණන් වහන්සේ අනාත්ම සඤ්ඤාව කියල දේශනා කරන්නේ, ඇස, කණ, නාසය, දිව, ශරීරය, මනස සහ රූප, ශබ්ද, ගන්ධ, රස, ස්පර්ශයන් ගේ අනාත්ම භාවයයි. බුදුරජාණන් වහන්සේ අශුභ සඤ්ඤාව කියල දේශනා කරන්නේ, ආධ්‍යාත්මික සහ බාහිර රූපයන් දෙතිස්් කුණපයන් වශයෙන් දැකීමයි. බුදුරජාණන් වහන්සේ ආදීනව සඤ්ඤාව කියල දේශනා කරන්නේ, ඇසේ රෝග, කණේ රෝග, නාසයේ රෝග, දිවේ රෝග, ශරීරයේ වා, පිත්, සෙම් රෝග ආදියයි. බුදුරජාණන් වහන්සේ ප‍්‍රහාණ සඤ්ඤාව කියල දේශනා කරන්නේ, පින්වත් ඔබ තුළ සකස් වෙන, කාම විතර්ක, ව්‍යාපාද විතර්ක, හිංසා විතර්කයන් බැහැර කිරීමයි. ඉහත සඤ්ඤා පහ අර්ථවත්ව පින්වත් ඔබ තුළ වැඩුණොත් එහි ඵලය සුන්දර නිරෝධ සඤ්ඤාවයි කියල ධර්මයේ සඳහන් වෙනවා. නිරෝධ සඤ්ඤාව තුළ, දුකේ නිරෝධය උදෙසා, තෘෂ්ණාවේ නිරෝධය අරමුණු කොට ගනිමින්, අර්ථවත්ව මාර්ගය තුළ ගමන් කරන පින්වතා තුළ නිරෝධ සඤ්ඤාව ශක්තිමත්ව වැඞීමේදී නිරෝධ සඤ්ඤාවේ ඵලය හැටියට ඔහු තුළ වැඩෙන්නේ, "සබ්බලෝකො අනභිරත සඤ්ඤාව"යි. සබ්බලෝකො, සර්වලෝකයේ අනභිරත සංඤ්ඤාව වශයෙන් භික්ෂුව දකින්නේ, භවාත‍්‍රයේ නැවත උපතකට අදාළව, තෘෂ්ණාව හේතුවෙන් සකස් වෙන කාම උපාදාන, දිට්ඨි උපාදාන, අන්‍ය ශීලව‍්‍රත උපාදාන ආදී නැවත භවයේ උපතකට හේතු වන, උපාදානයන්ගෙන් මිදී, කාම භවය, රූපිී භවය සහ අරුපී භවය කියන භවාත‍්‍රය, කෙරෙහි තෘෂ්ණාව බැහැර කරමින් ජීවත් වීමයි. උපාදානයේ කෙටි ආශ්වාදයන්, උපාදානයේ දීර්ඝ ආදීනවයන් දකිමින් උපාදානයේ නිස්සරණය හෙවත් තෘෂ්ණාවේ නිරෝධය දකිමින් ජීවත් වෙනවා. සබ්බලෝකො අනභිරත සඤ්ඤාව පින්වත් ඔබ තුළ ධර්මානුකූලව වැඩුණ කල මීළඟට ඔබ තුළ හේතුඵල ධර්මයන්ට අදාළව වැඩෙන්නේ සියලූ සංස්කාරයන්ගේ අනිත්‍ය සඤ්ඤාවයි. අපි රැස් කරන කුසල් වේවා, අකුසල් වේවා, පින් වේවා, පව් වේවා, සුගතියට අදාළ වේවා, දුගතියට අදාළ වේවා, සම්මා දිට්ඨියට අදාළ වේවා, මිථ්‍යා දෘෂ්ටියට අදාළව වේවා සෑම සංස්කාරයක් ම විපාකදී අනිත්‍ය වන බව නුවණින් දකිනවා. සංස්කාරයන් හේතුවෙන් සකස් වෙන සතර අපායේ දුක්ඛිත උපත නිසා ඔහු ගැටෙන්නේ නැහැ. ඒ වගේ මයි. ඔහු දිව්‍ය, බ‍්‍රහ්ම, මනුෂ්‍ය සුන්දර සැපයන් උදෙසා ඇලෙන්නේ නැහැ. මේ සෑම සංස්කාරයන් ගේ ම අනිත්‍ය සඤ්ඤාව නුවණින් දකිමින් ඔහු ජීවත්වෙනවා. සියලූ සංස්කාරයන්ගේ අනිත්‍ය භාවය ධර්මානුකූලව අවබෝධ කොට ගත් උත්තමයා, තමන් පිරිනිවෙන මොහොතේ තමා තුළ පටිච්ච සමුප්පන්නව කි‍්‍රයාත්මක වුණ විඤ්ඤාණයට, සංස්කාර නමැති ආහාර නොමැති නිසා ම පිරිනිවී යන මොහොත් තමා තුළින් ම නිවී යනවා. භික්ෂුව මුණගැසෙන්නට පැමිණි මහත්මයෙක් බොහෝම තැති ගත් ස්වරූපයෙන් භික්ෂුවගෙන් විමසුවා, කැලයේ තනිව ම ජීවත් වෙනකොට බියක් නැතිද කියල. "යම් භික්ෂුවක් තුළ අපිරිසිදු කාය කර්මයන් ඇති නම්, අපිිරිසිදු ආජීවයන් ඇති නම්, විෂම ලෝභය සහ කාමයන්හි තියුණු රාගය ඇති නම්, පංචනිීවරණ බහුල නම්, තමන් උසස් කොට අනුන් පහත් කොට සිතයි නම්, ලාභ සත්කාර කීර්ති ප‍්‍රශංසා, බලාපොරොත්තු වේ නම්, කායික මානසික විර්යය නැති නම්, නුවණ නැති බව, කෙළතොලූ බව ඇත්නම්. ඒකාන්තයෙන් ම එවැනි භික්ෂුවකට වනවාසී ජීවිතයේදී, බිහිසුණු තැති ගැනීම් සහ බිහිසුණු අරමුණු මතුවී වනයේ ඇලීම දුෂ්කර වන බව" බුදුරජාණන් වහන්සේ දේශනා කරනවා. බුදුරජාණන් වහන්සේ භික්ෂුන් වන අපට දේශනා කරනවා, "යම් ඉරියව්වකින් වැඩ සිටියදී යම් බියක්, තැති ගැනීමක්, ඇති වුණොත් එම ඉරියව්වේ සිටිමින් ම එම බිය දුරුකරගන්න"ය කියල. ගිහි පින්වත් ඔබ රාති‍්‍ර නින්දේදී හෝ අඩ නින්දේදී යම් තැති ගැනීමක්, බිය වීමක්, ඇති වූවා නම් එම ඉරියව්වේ සිටිමින් ම එම බිය ජනක සිත, සැකය, විචිකිච්ඡුාව පහව යනතෙක් ම ලිහා බලන්න. මේ ඇසුණ ශබ්දය සතෙකුගේ ශබ්දයක් ද, මේ වැටුණ සෙවණැල්ල ගසක අත්තක සෙවණැල්ලක් ද, මේ දැක්ක රූපය මනෝ විකාරයක් ද, පින්වත් ඔබ බිය ඇති වූ ඉරියව්වේ සිටිමින්ම එම බිය ඵස්සය හේතුවෙන් සකස් වුණ ගැටීමක් බව දකිමින් එම බිය ජනක සිතුවිල්ලේ අනිත්‍ය භාවය දකින්න. පින්වත් ඔබගේ සිත තුළ තවමත් සැකය මතු වෙනවා නම් කරුණාකර බුද්ධානුස්සතිය, මෛති‍්‍ර චිත්තය උපයෝගි කොට ගෙන සකස් වූ එම බිය ජනක සිත එම ඉරිව්වේ දී ම දුරු කොට ගන්න. පින්වත් ඔබ රාති‍්‍රයේ හෝ දහවල ඇති වෙන බිය ජනක හැඟීම් සහ සිහින මොන ම හේතුවක් නිසා වත් පසුදා උදෑසනට අර ගෙන එන්න එපා. පින්වත් ඔබ රාති‍්‍රයේදී සහ දහවලදී දකින සිහින සහ අමනුෂ්‍ය රූප සහ දර්ශන ආශ්වාදයෙන් හෝ බියෙන් ගැනීම සුදුසු නැහැ. සමහරක් පින්වතුන් තමන් දකින සිහින ආශ්වාදයක් කොට ගන්නවා. එම සිහින මගේ කොට ගන්්නවා. එම සිහින තුළ මම සිටිනවාය කියල දකිනවා. එම සිහින තුළ මගේ සෞභාග්‍යය හෝ විනාශය තිබෙනවාය කියල දකිනවා ඒ නිසා ම මෝහය කරපින්නා ගෙන සිහින ඵලාපලත් සොයනවා. සිහිනයක් යනු, හුදු ඵස්සය හේතුවෙන් සකස් වෙන අනිත්‍ය වූ මනෝ විඤ්ඤාණයක් යැයි නුවණින් දකින්නේ නැහැ. වයෝවෘද්ධ වැඩි හිටි පින්වතුන්ලාට රාති‍්‍ර අඩ නින්දේදී හෝ තද නින්දේදීත් මියගිය ඤාතීන් එසේත් නැති නම් අමනුෂ්‍ය රූප පෙනෙනවා නම්, එය ඉතාමත් අනතුරු දායක වෙන්න පුළුවන්. පින්වත් ඔබේ සමාධිමත් සිත දුර්වල වී සිත විසිරෙන්න පුළුවන්. එම විසිරුණු සිත ඔබ සිදු කොට ගත් අතීත පින්කම්, කුසල් ධර්මයන් අමතක කොට දමන්න පුළුවන්. මේ සියලූ හේතූන් නිසා පින්වත් ඔබේ ඊළඟ පටිච්චසමුප්පන්න ජීවිතය දුර්වල වෙන්න පුළුවන්. වයසක අම්මා කෙනෙක් බොහෝම විසිරුණු සිතකින් භික්ෂුවට දැනුම් දුන්නේ "මම නිදාගන්න යනකොට එක පේළියට කාන්තා අමනුෂ්‍ය රූප පෙනෙනවා"ය කියල. "පින්වත් මෑණියනි, කරුණාකරල නිදි යහනේදී බුද්ධානුස්සතිය කෙරෙහි, මෛති‍්‍ර චිත්්තය කෙරෙහි, අනිත්‍ය සඤ්ඤාව කෙරෙහි සතිය සිහිය ඇති කොට ගන්න. "භික්ෂුව ලිපියේ මැද කොටසේ සටහන් කොට ඇති බිය ඇතිවීමට හේතු වන කාරණාවන් ගෙන් කරුණාකර මිදෙන්න. පින්වතුන්ලාට රාති‍්‍ර නින්දේදී හෝ  ඕනෑම මොහොතක, කුමන හේතුවක් නිසා හෝ බියවීමක් තැති ගැනීමක් ඇති වුණොත්, ඒ මොහොතේම එම තැති ගැනීම ධර්මානුකූලව සිහි නුවණින් විසඳා ගන්න. එම ඉරියව්වේ දී ම එම තැති ගැනීම පහකොට ගන්න. සිහින සමග අමනුෂ්‍යයෝ සමග ජීවත් වෙන්න එපා. සිහින සහ අමනුෂ්‍යයන් සමග ජීවත් වෙන පින්වතා. මේ උතුම් බුද්ධෝත්පාද කාලයක ලැබූ මේ සුන්දර මනුෂ්‍ය ජීවිතය සිහිනයක් බවට ම පත් කොට ගන්නවා. </Content>
    <Content name="book15chapter6" translatable="false">අද උදෑසන තරුණ යුවළක්, භික්ෂුව මුණගැසීමට කුටියට පැමිණියා. මේ දෙපළ විවාහවෙලා තිබෙන්නේ ගෙවී ගිය මැයි මාසයේදී. භික්ෂුව එම යුවළගෙන් ඇසුවා. ඔබලා විවාහ වූයේ යෝජනාවකින් ද, එසේත් නැතිනම් යාළුවෙලා ද කියල. තරුණ මහත්මයා ප‍්‍රකාශ කළේ මේ මගේ ඇවැස්ස නෑනා ය කියල. සමාජය දෙස බලන කොට, ආදරය කියන වචනයේ අර්ථය හරිම සංකීර්ණ බවකුයි පෙනෙන්නේ. නමුත් ධර්මයේ ඇසින් ආදරය කියන අර්ථය විග‍්‍රහ කරද්දී, ආදරය කියන්නෙ "සංස්කාර පච්චයා විඤ්ඤාණං" කියන අර්ථයටයි. සංස්කාර පච්චයා විඤ්ඤාණං කියන ධර්මතාවයේ, උපකාරයෙන්, භවයෙන් භවය, ආදරය බැඳීම් සොයා ගෙන යනවා. කුසල් සංස්කාරයන් ගේ හේතුවෙන් ආදරය ශක්තිමත් වෙනවා වගේම, අකුසල් සංස්කාරයන් ගේ ප‍්‍රතිකි‍්‍රයා හේතුවෙන්, ආදරය අනාදරයක් බවටත් පත් වෙනවා. වරක් භික්ෂුව මුණගැසීමට ආදරය, අනාදරයක් බවට පත් කොට ගත් තරුණ මහත්මියක් පැමිණියා. ඇය ප‍්‍රකාශ කළේ, "ස්වාමින් වහන්ස, මම මගේ සැමියාට දෙවියකුට වඩා ආදරයෙන් ගරු කරනවා. යුතුකම් ඉටු කරනවා. නමුත් මගේ සැමියා වෙනත් කාන්තා ඇසුර වගේම, මත්වතුර බොනවා"ය කියල. ඉහත ප‍්‍රශ්නය තුළින් භික්ෂුව සුන්දර ධර්මයක් දැක්කත්, එම තරුණ බිරිඳ, මෙම ප‍්‍රශ්නය දැක්කේ දික්කසාදයට මාර්ගයක් හැටියටයි. ඇය තුළ දික්කසාදයක් උදෙසා සකස් වෙන සිතත්, අතීත සංස්කාර හේතුවෙන් සකස් වෙන දැනීමක් බව, ඇය දැනගෙන සිටියේ නැහැ. පින්වත් ඔබ ආදරයට ආදරය කරන්න, ඔබ ලබන අවංක ආදරයට ඔබ වංචා කළොත්, ඔබ ගරු නොකළොත්, අනාගත භව ගමනේ ආදරය ඔබට සෙනෙහසක් නැති කාන්තාරයක් ම වේවි. ආදරය කියන්නෙ බොරුවක්ය කියලයි, භික්ෂුව අත්දැකීම් තුළින් සටහන් තබන්නේ. නමුත් මේ බොරුව, පින්වත් ඔබේ පින විසින් ඔබට සඟවලයි තිබෙන්නේ. ඔබේ පටිච්චසමුප්පන්න පින, ආදරය බොරුවක්ය කියල කවදාකවත් ඔබට හඳුනාගන්න දෙන්නේ නැහැ. නමුත් භික්ෂුවගේ ගිහි ජීවිතයේදී, අකුසලය කියන කාරණය නිරතුරුව ම විපාකයට පැමිණියා. ඒ නිසා ම භික්ෂුවට පුළුවන් වුණා, ආදරය කියන්නෙ බොරුවක්ය කියල හඳුනා ගන්න. පින්වත් ඔබේ පටිච්චසමුප්පන්න පින ශක්තිමත් නම්, ආදරය ඔබට සුන්දර ආදරයක් මයි. පින්වත් ඔබේ පටිච්ච සමුප්පන්න පින දුර්වල වෙද්දී ආදරය ඔබට විරහවක්, වේදනාවක් ම වෙනවා. මෙය සටහන් තබන භික්ෂුව අද හොඳාකාරව ම දන්නවා ආදරයත්, අනාදරයත් කියන්නෙ සංස්කාරයන් හේතුවෙන් සකස් වෙන, අනිත්‍ය වූ සංස්කාරයක් මයි කියල. ඒ නිසා ම භික්ෂුව නැවත කවදාකවත් ම, කාටවත් ම ආදරය කරන්නේ හෝ අනාදරය කරන්නේ නැහැ. ආදරයත්, අනාදරයත් හේතුඵල ධර්මයේ උපේක්ෂාව තුළින් ම දකිනවා. වර්තමාන තරුණ පරම්පරාවේ පින්වතුන්ලා සිතනවා, ආදරය ශක්තිමත් වෙන්න නම් ඇඳුම් පැළඳුම් ආභරණ තෑගි භෝග අවශ්‍යයි කියල. සත්තකින් ම ආදරයේ බැඳීම් ශක්තිමත් කොට දෙන්නේ, දෙදෙනා දෙදෙනාට විය යුතු යුතුකම් සහ ලැබිය යුතු අයිතිවාසිකම් , නිවැරැදිව ඉටු කිරීමෙන් ඔබලා තුළින් ම රැස් වෙන පිනේ ශක්තිය විසින් මය. මේ සුන්දර යුතුකම ධර්මානුකූලව තේරුම් ගන්න නම්, අතීත පටිච්චසමුප්පන්න පින අත්‍යවශ්‍ය ම වෙනවා. මේ උතුම් සම්මා සම්බුද්ධ ශාසනයේදී පහළවෙච්ච ශේ‍්‍රෂ්ඨ ම පෙම්වතුන් යුවළ තමයි සිදුහත් කුමාරයාත්, යශෝධරා දේවියත්. මේ ආදර්ශවත් සුන්දර පේ‍්‍රමවන්තයන් දෙදෙනාගේ ආදර කථාව කෙටි කාලයකින් අවසන් වුවත්, එම කෙටි පේ‍්‍රම කථාවට කල්ප ගණනාවක් දීර්ඝ පටිච්චසමුප්පන්න "සංස්කාර පච්චයා විඤ්ඤාණං" කියන ධර්මතාවයේ් උපකාරයෙන් සකස් වුණ, "තෘෂ්ණා පච්චයා උපාදානං" කියන ධර්මයේ ඤාති බැඳීම තිබුණා. සිදුහත් කුමාරයාගේත්, යශෝධරා දේවියගේත් කල්ප ගණනාවක් දීර්ඝ පටිච්චසමුප්පන්න ආදර බැඳීම අවසන් කරන අවසාන හෝරාව එළැඹුණු දිනයක් තිබුණා. ඒ අවසාන හෝරාව එළැඹෙන විට, යශෝධරා උත්තමාවියට වයස අවුරුදු හැත්තෑ අටක් පරිපූර්ණ වෙලා. නික්ලේශි යශෝධරා උත්තමාවිය බුදුරජාණන් වහන්සේ ගේ සිරිපා වන්දනා කොට, "භාග්‍යවතුන් වහන්ස, ඔබ වහන්සේ ගේ දාන පාරමිතාව උදෙසා සංසාරයේ බිරිඳක් හැටියට දස දහස් වාරයක් මාව දන් දුන්නා. ඒ සෑම අවස්ථාවකදී ම මම සතුටින් මයි, ඔබ වහන්සේගේ දාන පාරමිතාවට උපකාරක ධර්මයක් වුණේ. ඔබ වහන්සේ ගේ මහා කරුණාවෙන් සියලූ කෙළෙසුන් මුලිනුපුටා දැම්මා. අද රාති‍්‍රයේ මම සියලූ බැඳීම් සිඳ දැමූ හස්ති රාජිනියක් සේ පිරිනිවන් පානවාය" කියල බුදුරජාණන් වහන්සේගේ සිරිපතුල් අභියස වැඳ වැටී පිරිනිවන් පාන්නට අවසර ලබා ගත්තා. නමුත් මීට වඩා හාත්පසින් ම වෙනස් සිදුවීමක් යශෝධරා දේවියගේ චරිතාපදානය තුළින් ඇයගේ ගිහි ජීවිතයේදී අපි අසා තිබුණා. ලොව්තුරු බුදුරජාණන් වහන්සේ සම්මා සම්බුද්ධ රාජ්‍යය අවබෝධ කොට ගෙන ප‍්‍රථම වතාවට කිඹුල්වත් නුවර සුද්ධෝදන රජ මාලිගාවට වැඩම කළ දවසේ, හය අවුරුද්දක්, එකලාව මාලිිගාවේ සිටි යශෝධරා දේවිය බුදුරජාණන් වහන්සේගේ සිරිපතුල් බදා ගෙන සිත්සේ හඬන්නට පටන් ගත්තා. එදා බුදුරජාණන් වහන්සේ ඇයට සිත් සේ හඬන්නට අවසර දුන්නා, ආදරය අයිති කඳුළටත්, සිනහවටත් නිසා ම. එහෙත් යශෝධරා උත්තමාවිය පිරිනිවන් පාන්නට අවසර ගත් සුන්දර රාති‍්‍රයේදී, ඇය කඳුළත්, සිනහවත්, දෙක ම නිරෝධය කරලයි වැඩ සිටියේ. යශෝධරා උත්තමාවිය ඒ මොහොතේ විවේකීව වැඩ සිිටියේ සංස්කාර නමැති තෙල් අහවර වූ පහන්වැටියේ දැල්වෙන විඤ්ඤාණය නමැති පහන් දැල්ල නිවී යන තෙක් පමණක් මයි. එම විඤ්ඤාණය නමැති පහන් දැල්ල, ඒ මොහොතේ සුවසේ නිවී යන්නට ඇති. කල්ප ගණනාවක් දීර්ඝ පටිච්ච සමුප්පන්න පේ‍්‍රම වෘතාන්තයක අවසාන මොහොත උදා වුණේ, ආදරයේ සැබෑ ම අරුත වෙන ආදරයෙනුත්, අනාදරයෙනුත් මිදීම කියන උත්තරීතර නිවීම සාක්ෂාත් කොට ගෙනයි. සම්මා දිට්ඨියේ අර්ථයන් දුර්වල සමහර පින්වතුන් සිදුහත් කුමාරයාට චෝදනා කරනවා, ගිහි ජීවිතයේදී, දරුවෙක් සමග යශෝධරා දේවිය අතරමම කළාය කියලත්. දුක සහ සැප ධර්මානුකූලව විග‍්‍රහ කොට ගන්න බැරි, දුක සහ සැප දෙකේ නිරෝධය සිතා ගැනීමට වත් බැරි, මිථ්‍යාදෘෂ්ඨික මනුෂ්‍යයෝ සැබෑ ආදරය කියල වර්ණනා කරන්නේ, ආදරයේ නාමයෙන් ටජ්මහල් නමැති කොන්කී‍්‍රට් ගොඩක් බැඳපු අපේ කාලයේ පෙම්වතුන්වයි. ටජ්මහල් නාමයෙන් කොන්කි‍්‍රට් ගොඩක් තිබුණත්, අදාළ පෙම්වතුන් දෙදෙනාගේ ආදරය නම් කැඞී බිඳී විසිර ගිහිල්ල ඇති. බුදුරජාණන් වහන්සේ දේශනා කරනවා, ආදරවන්තයන් දෙපළකට, "තම ආදරය භවයෙන් භවයට පටිච්චසමුප්පන්නව රැගෙන යන්න අවශ්‍ය නම්, සම සද්ධා, සම ශීල, සම ත්‍යාග, සම ප‍්‍රඥා යන ධර්මතාවයන් සමව වඩන්නය" කියල. ඉහත ධර්මය ටජ්මහල් සිහිවටනය ඉදිකළ ආදරවන්තයන් දෙදෙනා දැන ගෙන සිටියේ නැහැ. එම නිසා ම ටජ්මහල් ආදරයේ සිහිවටනය මේ මොහොතේ ජීවමානව තිබුණත්, එම ආදරවන්තයන් දෙපළගේ ආදරය නම් ප‍්‍රශ්නාර්ථයක් මයි. අපි හැමෝගේ ම ආදර බැඳීම් ඉහත ධර්මතාවන් සමග ගලපා බලන්න අපි දක්ෂ වෙන්න  ඕනේ. එසේ නොවුණොත්, ඔබගේ මේ ජීවිතයේ ඔය සුන්දර ආදරය පටිච්චසමුප්පන්න ඔබේ ඊළඟ ජීවිතයේදී තවත් ආදරවන්තයෙක් හෝ ආදරවන්තියක් ලබන්න තවත් සංස්කාරයක් ම වේවි. උතුම් සම්මා දිට්ඨියේ අර්ථයන් ගෙන් පෝෂණය නොවූ ඔබගේ ආදරය, පින්වත් ඔබට භවයෙන් භවය එකිනෙකට වෙනස්, ආදරවන්තයන් සහ ආදරවන්තියන් සොයා දෙනව. භික්ෂුව කැලයේ වැඩ සිටිනකොට බොහෝම සුන්දර පෙම්වතුන්, පෙම්වතියන් මුණගැසෙනවා, කුටිය අවට නිරතුරුව ම සැරිසරන මොණරුන්, සෙබඩියන්, වළිකුකුළන්, වළිකිකිළියන්, වඳුරන්, වැඳිරියන්, රිළවුන්, රිළවියන්. මේ සුන්දර පේ‍්‍රමවන්තයන්ගේ තිරිසන් ලෝකයේ ආදරය කිරීම් දකිද්දී, අනේ අපොයි අතීත මනුෂ්‍ය ආදරයක අකුසල් විපාකයන් ගේ ඵලයන් හැටියට මයි, භික්ෂුව තිරිසන් ආදරවන්තයින්ව දකින්නේ. අවිජ්ජා පච්චයා සංස්කාර කියන ධර්මතාවයේ උපකාරයෙන් ආදරය භවයෙන් භවය, දිව්‍ය මනුෂ්‍ය, තිරිසන්, පේ‍්‍රත බැඳීම් සොයාගෙන යනවා. ඒ නිසා ම මේ සටහන කියවන පින්වත් ඔබ අවංක ආදරයට බොරු කරන්න, වංචා කරන්න එපා. ඔබ එහෙම කළොත් අනාගත පටිච්ච සමුප්පන්න භවයේදී ආදරය ඔබට සෙනෙහසක් නැති කාන්තාරයක් ම වේවි. පින්වත් මහත්මයෙක් භික්ෂුව මුණගැසෙන්නට ඇවිල්ල භාවනාවට අදාළව ප‍්‍රශ්න හතරක් ඇසුවා. ඇත්තට ම භාවනා කරන පින්වතකුට මෙච්චර ප‍්‍රශ්න තිබෙන්න විදිහක් නම් නැහැ. නමුත් භාවනා කරන පින්වතුන්ලා ගොඩක් කැමතියි තම භාවනාවේ ප‍්‍රශ්න ගැන කතා කරන්න. හැබැයි ඉහත කාරණයේ තවත් පැත්තක් සමාජයේ තිබෙනවා. එය තමයි තමන් භාවනාව හොඳින් පුහුණු කොට තිබෙනවාය කියන අධිමානය සහ මෝහය නිසා ම නිහඬව සිටීමත් සමාජයේදී අපි දකිනවා. පින්වත් ඔබට භාවනා කිරීමේදී මතු වෙන ගැටඵවක් තිබේ නම්, එම ගැටඵව ගැන සුදුසු ගුරුවරයෙක් සමග කතා කිරීම අත්‍යවශ්‍ය දෙයක්. ඒ වගේ මයි, භාවනාව සම්බන්ධයෙන් කරන කතාබහත් භාවනාවක් ම විය යුතුයි. භාවනාව ගැන කතා කරන විතක්ක විචාරයන් සහිත සෑම වචී සංස්කාරයක ම, චේතනාත්මකව සකස් වෙන සෑම මනෝ සංස්කාරයක ම, මේ දෙයාකාරයේ ධර්මතාවන් පෝෂණය කොට දෙන කාය සංස්කාරයන් ගේද අනිත්‍ය භාවය දකිමිනුයි අපි භාවනාව ගැන කතා කළ යුත්තේ. එසේ නොවුණොත් භාවනාව ගැන කතාව තවත් ආශ්වාදයකට හෝ තවත් ගැටීමකට යොමු වෙන්න පුළුවන්. ඒත් වර්තමානයේ නම් භාවනාව සම්බන්ධයෙන් කතා ගොඩාක් ම අවසන් වෙන්නේ ආශ්වාදයේ සතුට තුළින් මය, අනාගත බලාපොරොත්තු කරපින්නාගෙන මය. "හෙට හොඳට භාවනා කරනවා" කියන, සිතුවිල්ල ඇති කොට ගන්නා මොහොතේ ම, ඔබ ඒ බැදීයන්නේ, අනාගත පංච උපාදානස්කන්ධයකටය. භාවනාව සම්බන්ධයෙන් ඇතිවන සෑම සිතුවිල්ලක් ම වර්තමානය තුළ තිබිය යුතුය. ඒ වර්තමානය ද සතර සතිපට්ඨාන ධර්මයන් ගෙන් මොනවට ආවරණය කොට ගන්න ඔබ දක්ෂ විය යුතුය. භාවනා කරන මහත්මයෙක් විමසූ ප‍්‍රශ්නයක් වුණේ, "ස්වාමින් වහන්ස, භාවනා කරන කොට හරියට කලකිරීම්. ඇති වෙනවාය" කියල. ඒ මහත්මයා කලකිරීම් වශයෙන් හඳුන්වන්නේ රැකියාව ගැන කලකිරෙනවා, බිරිඳ, දරුවන් තම වගකීම් යුතුකම් ගැන කලකිරීම් ඇතිවෙනවාය කියල. භාවනා කරන ගිහි පින්වතෙකුට කළකිරීම් ඇති වෙන්න පුළුවන්. නමුත් ඒ කළකිරීම අවබෝධාත්මක කලකිරීමක්. එම අවබෝධාත්මක කලකිරීම සම්මා දිට්ඨියෙන්, සම්මා සංකප්පයන් ගෙන් සහ ශීලයට, සමාධියට අදාළ අංගයන් ගෙන් පෝෂණය වූ කලකිරීමක්. ආර්ය අෂ්්ටාංගික මාර්ගයෙන් පෝෂණය වූ අවබෝධාත්මක කලකිරීම ඇති කොට ගත් පින්වතා තමන් ගෙන් බිරිඳට, දරුවාට විය යුතු යුතුකම් වගකීම් අන්තවාදීව බැහැර කොට දමන්නේ නැහැ. ඔහු තම යුතුකම් වගකීම් ඉටු කිරීමත් භාවනාවක් බවට පත් කොට ගන්නවා. මෙය සටහන් තබන භික්ෂුවට, භික්ෂුවගේ ආධ්‍යාත්මික රූපය ගැන කිසිම කලකිරීමක් නැහැ. භික්ෂුවට තම ආධ්‍යාත්මික රූපය කෙරෙහි තිබෙන්නේ, සංස්කාරයන්ගේ අනිත්‍ය භාවයට අදාළව දකින ධර්මයේ උපේක්ෂාවයි. භික්ෂුවටත් දැන් වයස අවුරුදු පනස් අටක් පමණ වෙනවා. ශරීරය වේගයෙන් දිරා යන බව භික්ෂුවට මොනවට පෙනෙනවා. ඇස් පෙනීම දුර්වලයි. අතේ පයේ වේදනාවන්, වා, පිත්, සෙම් කෝපවීම්, ජීවිතය තුළ ස්ථාන ගත වෙලා තිබෙන්නේ. මේ කිසිම දෙයක් ගැන භික්ෂුවට අබමල් රේණුවක් තරම් වත් කලකිරීමක් නැහැ. භික්ෂුව තුළ තිබෙන්නේ සංස්කාරයන් හේතුවෙන් සකස් වුණ මේ සලායතනයන් ගේ ස්වභාවය, සංස්කාරයන් ගේ අනිත්‍ය භාවය නිසාම ජරා, ව්‍යාධි, මරණයන්ට පත්වීම නුවණින් දකින සුන්දර ධර්මයේ උපේක්ෂා පමණක් මයි. භාවනාවේ අර්ථය විය යුත්තේ ඔය අර්ථයයි. භාවනා කරන පින්වතා තමන් සතර සතිපට්ඨාන ධර්මතාවන් තුළින් තම ජීවිතය ඇලීම් සහ ගැටීම් වලින් මුදා ගෙන, රූප, වේදනා, සඤ්ඤා, සංස්කාර, විඤ්ඤාණ ධර්මයන්ගේ අනිත්‍ය භාවය දෙස ධර්මයේ උපේක්ෂාවෙන් බලන්න දක්ෂ වෙන්න  ඕනේ. පින්වත් ඔබ භාවනාවේ දී ඇති කොට ගන්නා අන්තවාදී කලකිරීම ඔබව ගැටීම් දෙසට ම, දුක් වේදනාවන් දෙසට මයි රැගෙන යන්නේ. නමුත් අවබෝධාත්මක කලකිරීම, නිරතුරුව ම ඔබව යොමු කරන්නේ රූප, වේදනා, සඤ්ඤා, සංස්කාර, විඤ්ඤාණ ධර්මයන් කෙරෙහි, තෘෂ්ණාව සියුම් කරන දිශාවට මය. නැගෙනහිර පළාතේ දානමය පින්කමකට වැඩම කොට, නැවත පන්සලට වඩින ගමන් කුටියට ගොඩවැදුණු, වයෝවෘද්ධ නායක ස්වාමින්වහන්සේ නමක් භික්ෂුවට ප‍්‍රකාශ කළේ, "රටේ සිද්ධ වෙන දේවල් දැකලා මට නම් දැන් එපා වෙලයි තිබෙන්නේ" කියල, භික්ෂුව එම නායක ස්වාමින්වහන්සේට ප‍්‍රකාශ කළේ, "එපා වෙන්න දෙයක් රටට සිද්ධ වෙලා නැහැ. අපිම කරපු දේවල් වල විපාකයනුයි සමාජ ගත වෙලා තිබෙන්නේ" කියල. ලක්දිවට වැඩම කළ මිහිඳු මහෝත්තමයන් වහන්සේ දේවානම්පියතිස්ස රජතුමා ඉදිරියේ සිංහනාදයක් කරනවා, "මහරජ ඔබ මේ රටේ භාරකරු මිස, අයිතිකරු නොවේය" කියල. රටේ භාරකරුවන්, රටේ අයිතිකරුවන් වෙන්න ගිහිල්ල වෙච්ච විපත්තියකුයි වර්තමානයේ සමාජ ගත වෙලා තිබෙන්නේ. එම නිසා පින්වත් ඔබ කළ යුත්තේ රට එපා කර ගැනීම නොව, රටේ අයිතිකරුවන් වෙනුවට රටට වගකිව යුතු භාරකරුවෙක් පත් කොට ගැනීමයි කියල එම නායක ස්වාමින් වහන්සේට මතක් කොට දුන්නා. </Content>
    <Content name="book15chapter7" translatable="false">ලොව්තුරා බුදුරජාණන් වහන්සේ කොසොල් රජතුමාට දේශනා කරනවා, "මහරජ ඔබලා මොන තරම් රාජ්‍යශී‍්‍රයන් අනුභව කළත්, කොතෙක් ධනය තිබුණත්, කොතෙක් බලය තිබුණත් ඔබලාව ජරා, මරණ දෙක යට කරගෙන සිටී" කියල. "ජරා, මරණ දෙක විසින් ඔබලාව යට කරගෙන සිටියදී ඔබලා කුමක්ද කළ යුත්තේ? සද්ධර්මයේ හැසිරීම, කුසල් දහම් සිදුකිරීම හැර වෙන කුමක් නම් කරන්න ද" කියල බුදුරජාණන් වහන්සේ දේශනා කරනවා. මෙය සටහන් තබන භික්ෂුවගේ ජීවිතය ඉදිරියේ භික්ෂුවට පාලනය කරන්නට බැරි අතීත සංස්කාරයන් විසින් ම මතු කොට දෙන ජරා, මරණ, ධර්මතාවන් දෙක සුවසේ භික්ෂුවගේ ජීවිතය ඩැහැගන්නවා. භික්ෂුව, ඇසෙන් රූපයක් දකින මොහොතක් පාසා ඉපදෙමින් මැරෙන ඇසත්, එසේත් නැති නම් චක්ඛු විඤ්ඤාණයත් නිරතුරුව ම ඵස්සය හේතුවෙන් මැරෙමින් ඉපදෙන සළායතනයන් ගේ මරණ ධර්මතාව භික්ෂුව නිරතුරුව ම නුවණින් දකිනවා. මේ සටහන ලියන මොහොතෙත් භික්ෂුව, ‘භික්ෂුව’ යැයි මළමිනියක් පෝෂණය කරමිනුයි සිටින්නේ. ජරා, මරණ ධර්මතාවන් දෙක අපි යට කොට ගෙන සිටියත්, අපි හැමෝම කැමතියි සුන්දර සිහින ලෝක වල ජීවත් වෙන්න. ධනය නිසා, බලය නිසා අපි සිහින ලෝකවල අතරමම වෙද්දි අපිට සිතෙන්නේ අපි සදාකාලිකයි කියල. ඉපදුනත් අපි නොමැරෙන මිනිසුන්ය කියල. වරක් තව්තිසා දිව්‍යතලයේ ජීවත් වූ දෙවියෙක් තමන්ගේ පෙර අසිරිමත් පින නිසාම ලැබුණු සුන්දර පංච කල්‍යාණයෙන් බබළන, නෙළුම් පෙත්තක් මත වැටුණු පිනි බිඳුවක් සේ මටසිළිටු වූ, නව යොවුන් දිව්‍යාංගනාවන් පිරිවරා ගෙන, දිව්‍ය කාම සම්පත් වලින් ඉඳුරන් පිනවමින් තමන් අත්විඳින අසිරිමත් දිව්‍ය සැපයන් ගැන තම හිතවත් අනෙක් දෙවියන්ට මෙසේ උදම් ඇනුවා. "පිරිවර ඇති තව්තිසා වැසි දෙවියන්ගේ වාසස්ථානය වන නන්දන උයන අසිරිය දෑසින් නොදකින, කණෙන් නොඅසන, මනසින් නොවිඳින යමෙක් වේද, ඔහු සැපය යනු කුමක්ද කියල නොදනී" කියල. ඉහත කාමයන් උපරිමයෙන් අත්විඳින තව්තිසා වැසි දෙවියාගේ මෝඩ උදම් ඇනීම ඇසිලා මාර්ගඵල ලාභී තව්තිසා වැසි දෙවියෙක් කාමයන්ගෙන් අන්ධ වූ දෙවියාට පිළිතුරු දෙනව. "බාලය, ප‍්‍රමාදි දෙවිය, ඔබ සියලූ සංස්කාරයෝ අනිත්‍ය බව නොදන්නේද? ඉපදුණා වූ යම් ධර්මතාවක් වේද, ඒ සෑම ධර්මතාවක් ම ජරා, මරණ දෙක මුල් කොට ඇති බව ඔබ නොදන්නේද? කාමයන්හි බැස ගත් දෙවිය, ඔබ කාමයෙහි ආශ්වාදය, රූපයේ ආශ්වාදය කෙටි බවත්, එහි දීර්ඝ ආදීනවයන් ඇති බවක් නොදන්නේද?" කියල. "මේ සියල්ලේ ම සංසිඳීමේ සැපය, මේ සියල්ලේ ම නිස්සරණයේ සැබෑ ම සැපය අත් දකින එකම උත්තමයා රහතන් වහන්සේ බව ඔබ නොදන්නේ යැයි" මාර්ගඵලලාභී තව්තිසා වැසි දෙවියා කාමයන් වර්ණනා කළ දෙවියාට ධර්මානුකූලව මතක් කොට දෙනව. තව්තිසා වැසි මාර්ගඵල ලාභී දෙවියාගේ ධර්මාවවාදය රූපයේ ආශ්වාදයෙන්, කාමයේ ආශ්වාදයෙන් ලෝකයට වැදි බණ කියන අපේ රටේ සමහරක් පින්වතුන්ලාට තම තමන්ගේ දුර්වල භාවයන් නිවැරදි කොට ගන්න වටිනා ධර්මාවවාදයක් වෙනවා. බුදුරජාණන් වහන්සේ දේශනා කරනවා, "යම් තාක් පාපයන් විපාක දීමට ප‍්‍රමාද වෙයිද අඥාන සත්ත්වයා එය සතුටට, පී‍්‍රතියට කරුණක් යැයි සිතනවා"ය කියල. "එහෙම සුබවාදීව සිතමින් තව තවත් කාමයන් පසුපස ම, අකුසල් මූලයන් ම සොයමින් ගමන් කරනවාය" කියල. "යම් කලෙක තමන් සිදු කළ පාපයන් විපාකයට පැමිණේද, එකල්හි එම අඥාන පුද්ගලයා දුකෙන් දුකට ම පත් වෙනවා"ය කියල. භික්ෂුව මුණගැසීමට පැමිණි උසස් අධ්‍යාපනයක් ලබා අධ්‍යාපනයට අදාළව රැකියාවක් කරන මහත්මයෙක් ප‍්‍රකාශ කළේ, තමන් අවස්ථා කිහිපයකදීම දිවි නසා ගැනීමට උත්සාහ කළ බවයි. එම මහත්මයා ප‍්‍රකාශ කරනවා, "තමාගේ මුළු ශරීරයම පිච්චෙන ස්වභාවයෙන් ඇති වෙන කායික වේදනාව උසුලා ගැනීමට නොහැකිව තමාගේ හිස බිත්තියේ ගසා ගන්නවාය" කියල. නිතරම හිස බිත්තියේ ගසා ගැනීම නිසා ම නළලේ සුව වූ කැලැල් සහ ඉදිමීම් ඒ මොහොතෙත් භික්ෂුව දැක්කා. භික්ෂුව ඒ මහත්මයාට ප‍්‍රකාශ කළේ "මහත්තයෝ, මහත්මයාට සියදිවි නසා ගැනීමට අදාළව අකුසලයක් විපාකයට එමින් පවතින්නේ එම වියරු අකුසලය වෙන කෙනෙක් කරපු දෙයක් නොවේ. පින්වත් ඔබ ම සතුටින්, විනෝදයෙන්, කට මැත දොඩවමින්, මිච්ඡුා වාචාවන් සිදු කොට ගනිිමින්, අනුනට මරණීය මානසික වේදනාවන් ලබා දෙමින් පෙර ජීවිතයක සිදු කොට ගත් අකුසලයක විපාකයක්ය" කියල. සිනාසෙමින් සැලසුම් කරමින් අකුසල් සිදු කොට ගන්නා මනුෂ්‍යයෝ ඒවාට විපාකයන් ජීවිත ගත වෙන කොට තමාගේ හිස තමා ම බිත්තියේ ගසා ගන්නවා. තමාගේ ම ජීවිතය තමන් විසින්ම නසා ගන්නවා. වර්තමානයේ මහා සංඝරත්නයට ‘චීවරධාරීන්’ වැනි මිච්ඡුා වාචාවන් කියමින් තාවකාලික වියරු රසාස්වාදයක් ලබන, අඥාන ගෞරවණීය පින්වතුන්ලා මෙවැනි අකුසල් වල අනාගත විපාකයන් ගැන තමන් කෙරෙහි අනුකම්පාවෙන් සිතා බලන්න දක්ෂ වෙන්න  ඕනේ. පින්වත් ඔබේ ජීවිතය ඉදිරියට අතීත අකුසල් විපාකයට එන කොට, විශේෂයෙන් ම ජනතා විරෝධයන් හැටියට, පින්වත් ඔබලා එම අකුසල් පිළිගන්න  ඕනේ. ආර්ය අෂ්ටාංගික මාර්ගයේ ශක්තියෙන්, එසේ නොවී ඔබේ ඉදිරියට ජීවිත ගත වෙන අකුසල් ඔබ පිළිගන්නේ පලිගැනීමෙන් හෝ ද්වේශයෙන් නම්, ඔබ ඉදිරියට පැමිණෙන අකුසල් ඔබ අනුනට කඳුළක් උදෙසා යොමු කොට ගන්නවා නම්, එම කඳුළු අනාගත භව ගමනේ මහා කඳුළු සාගරයක් බවට ම පත් වේවි. බුදුරජාණන් වහන්සේ මහා ‘ක්ෂාරෝධක නදිය’ ගැන සූත‍්‍රගත ධර්මයේ දේශනා කොට තිබෙනවා. ක්ෂාරෝධක නදිය කියන්නෙ නිරයේ තිබෙන ස්වාභාවික ගංගා ඇළ දොළ පද්ධතියට. අපි ජීවත් වෙන මනුෂ්‍ය ලෝකයේ ස්වාභාවික මහවැලි, කැලණි ආදි වූ ගංගා ඇළ දොළ පද්ධතියක් තිබෙනවා නේ. මනුෂ්‍ය ලෝකයේ තිබෙන සියඵ ගංගා ඇළ දොළ පිරී යන්නේ උල්පත් ජලයෙන් සහ වැසි ජලයෙන්. නමුත් නිරයේ වැස්ස සහ උල්පත් ජලය නැහැ. නිරයේ සෑම ගංගා ඇළ දොළක්ම පිරී යන්නේ උල්පත් වලින් සහ ගිනි කඳු වලින් ගලාගෙන එන ලාවා සහ ගිනි වතුර වලින්. "අධික කුසගින්න සහ පිපාසය නිසා ම, අකුසල් විපාක විඳීමෙන් හෙම්බත් වී සිටීම නිසා ම ක්ෂාරෝධක නදියට වැටෙන නිරිසතුන් පිපාසයට වතුරය කියල බොන්නේ ගිනි වතුර"යි කියල බුදුරජාණන් වහන්සේ දේශනා කරනවා. "ගිනි වතුර බීම නිසා ම නිරිසතාගේ දිව පිච්චෙනවා, උගුර පිච්චෙනවා, බඩවැල් පිච්චෙනවා. පිච්චි පිච්චි මැරෙමින්  ඕපපාතිකව ම නැවත ක්ෂාරෝධක නදියකම උපදිනවා"ය කියල බුදුරජාණන් වහන්සේ දේශනා කරනවා. පින්වත් ඔබ ඇස්දෙක මොහොතක් පියාගෙන නුවණින් දකින්නකෝ, අතීතයේ ඔබත් මමත් මේ ක්ෂාරෝධක නදීන්ට වැටිලා පිපාසය ම, කුසගින්දර ම සැබෑ ම ගින්දරක් බවට අත්වින්ද ඒ අතීත පංචඋපාදානස්කන්ධ දුක මොන තරම් නම් වියරුවක් ද කියල. මේ ජීවිතයේදී අපිට අවම වශයෙන් උතුම් සෝවාන් ඵල අවබෝධය ලබන්නට නොහැකි වුණොත් මේ සමාජ ගත වෙන අකුසල් වලට අදාළව නිරයේ ක්ෂාරෝධක නදීන්ට වැටිලා අත් විඳින අනාගත පංච උපාදානස්කන්ධ දුක මොහොතක් නුවණින් දකින්න. නොදන්නා බව හඟවමින් දැන දැන බොරු කරන පින්වතුන්ලාට, බුදුරජාණන් වහන්සේ බොහෝම කරුණාවෙන් දේශනා කරනවා "යම් තාක් පාපය විපාක නොදේද, අඥාන තෙමේ, එය සතුටට කරුණක් කොට ගන්නවා" කියල. "යම් කලක පාපයෝ විපාක දෙයිද, එකල්හි කල්ප ගණන් නිරයන්හි නිරාදුක් විඳිමින් අඥාන තෙමේ දුක ම අනුභව කරනවාය" කියල. යම් පින්වතෙක් රසවත් ආහාරයක්, රසවත් පානයක් අනුභව කරල සතුටු වෙනව වගේ ම, තවත් සමහර පින්වතුන් සමාජයේ ජීවත් වෙනවා, ආහාරයක් අනුභව කළොත්, යමක් පානය කළොත් එම ආහාරය තුළිනුත් පානය කළ දේ තුළිනුත් ඔහු දුකක් ම ලබමින් එම පින්වතාට ලැබෙන්නේ ඔහු බලාපොරොත්තු නොවූ නීරස එසේත් නැති නම් ප‍්‍රමාණවත් නොවන ආහාරයක් මයි. පින මුල්වී ආහාරය නිසා ම යම් පින්වතෙක් සතුටක් ලබන කොට, පව නිසා ම තවත් පින්වතෙක් ආහාරය නිසා දුකක් ම ලබනවා. පින්වත් ඔබ ජීවිතය උපයෝගි කොට ගෙන පින් සහ පව් සිදු කොට ගත්තත් ඇත්තට ම ඔබට සිතෙනවාද මේ ජීවිතය ඔබට අයිතියි කියල. එසේත් නැති නම් පින්වත් ඔබට සිතෙනවද මේ ජීවිතය ඔබට අයිති නැහැයි කියල. ඉහත අන්තයන් දෙක තුළ පින්වත් ඔබ සිරවී සිටින තාක් කල්, ඔබ ජීවිතයේ අයිතිය සහ නොඅයිතිය නාමයෙන් ජීවිතය භවය උදෙසා පෝෂණය කරනවා. බුදුරජාණන් වහන්සේ දේශනා කරනවා, "ඔබගේ ජීවිතයේ අයිතිය තිබෙන්නේ අවිද්‍යාවටයි" කියල. පින්වත් ඔබ මමය, මගේය කියල මොන දේ පෝෂණය කළත්, මම හොඳයි, ඔහු නරකයි කියල ජීවිතය ඉදිරියේ මොන තරම් ලකුණු ගොඩ ගැසුවත් ඒ සෑම ලකුණකින් ම ඔබේ ජීවිතයේ අයිතිකරු වෙන අවිද්‍යාව මයි ශක්තිමත් වෙලා තිබෙන්නේ. අවිද්‍යාව හේතුවෙන්, අවිද්‍යාව මුල් වී මුල් අදින ජීවිතයක් මේක. මේ අවිද්‍යාවේ මුල් සහමුලින් ම උදුරා දමා ජීවිතය නැවත අවිද්‍යාවෙන් පෝෂණය නොකරන එහෙත් පිරිනිවී යනතෙක් ම ජීවත් වෙන උත්තමයාටයි රහතන් වහන්සේ කියන්නෙ. </Content>
    <Content name="book15chapter8" translatable="false">පින්වත් මහත්මයෙක් භික්ෂුව ගෙන් ප‍්‍රශ්නයක් විමසුවා, "රහතන් වහන්සේ නමක් පිරිමි හෝ කාන්තා රූපයක් දකින්නේ කොයි ආකාරයට ද" කියල. භික්ෂුව සූත‍්‍රගත ධර්මයන්ට අදාළව ලබා දුන් පිළිතුර වූයේ "මහත්තයෝ, යම් භික්ෂුවක් උතුම් රහත් ඵල අවබෝධයට පත් වෙනවාය කියන්නෙ උන්වහන්සේ කාරණා පහක් ධර්මානුකූලව අවබෝධ කළාය කියන කාරණයයි. එම අර්ථයන් පහ තමයි රූප, වේදනා, සංඤ්ඤා, සංස්කාර, විඤ්ඤාණ කියන පංච උපාදානස්කන්ධ ධර්මයන්. අපි කවදා උතුම් රහත් ඵල අවබෝධයට පත් වුණත්, අපි අවසාන අදියරේ දී අවබෝධ කර ගන්නේ පංච උපාදානස්කන්ධයේ අනිත්‍ය භාවයයි. එසේ නම් රහතන් වහන්සේ නමක් පුරුෂ හෝ ස්ත‍්‍රී රූපයක් දකිද්දී, උන්වහන්සේ තුළ ඇඳී මැකී යන්නේ රූපයේ අනිත්‍යභාවයයි. රූපය, ඇඳී මැකී යනවාය කියල සටහන් තැබුවේ රහතන් වහන්සේ තුළ ඵස්සය සකස් වුනත් ඵස්සය තෙත් කිරීමට තෘෂ්ණාව නොමැති නිසාම ඇඳුණු රූපය විඳීමකින් තොරව ම මැකී යනවාය කියන කාරණයයි. තෘෂ්ණාවේ ඝන තින්ත තිබෙන තාක් කල් අපි මොකද කරන්නේ? ඇඳුන රූපය, තෘෂ්ණාවේ ඝන තින්තෙන් පංච උපාදානස්කන්ධයක් සිතුවම් කොට ගන්නවා. අපි අවසාන චුති සිතේදී සකස් වෙන ඵස්සය තෘෂ්ණාවේ ඝන තින්තෙන් තෙත් කළොත් ඇලීම් සහ ගැටීම් ඔස්සේ හඳුනා ගැනීම් හරහා සංස්කාර ඔස්සේ ලස්සන දිව්‍ය රූපයක්, මනුෂ්‍ය රූපයක් එසේත් නැතිනම් අවලස්සන සතර අපායේ සත්ත්ව රූපයක් සිතුවම් කරාවි. සූත‍්‍රගත ධර්මයේ සඳහන් වෙනවා, ආනන්ද ස්වාමීන් වහන්සේ වරක් සාරිපුත්ත මහෝත්තමයන් ගෙන් විමසනවා "ඔබ වහන්සේ මුහුණ අද හරිම ප‍්‍රසන්නයි. ඔබ වහන්සේ කුමන විහරණයකින් ද අද වාසය කළේ" කියල. එවිට සාරිපුත්ත උත්තමයන් පිළිතුරු දෙනව, "ආනන්ද මම අද මෛත‍්‍රී විහරණයෙන් ගත කළා"ය කියල. අතීතයේ වැඩ සිටිය රහතන් වහන්සේලා දෙතිස් කුණපය වඩමින්, ධාතු මනසිකාරය වඩමින්, අට්ඨික සඤ්ඤාව වඩමින්, මරණානුස්සතිය ආදී වූ විවිධ විදර්ශනාමය විහරණයන් වඩමින් විවේකීව වාසය කළ බව ධර්මයේ සඳහන් වෙනවා. පින්වත් ඔබ සිතන්නකෝ යම් රහතන් වහන්සේ නමක් අද දවසේ අට්ඨික සඤ්ඤාව වඩමින් ජීවත් වුණාය කියල. එම අට්ඨික සඤ්ඤාව වඩන රහතන් වහන්සේ ස්ත‍්‍රී හෝ පුරුෂ රූපයක් දැක්කොත් උන්වහන්සේ එම රූපය දකින්නේ ඇටසැකිල්ලක් වශයෙන් මය. හෙට දවසේ එම රහතන් වහන්සේ මරණානුස්සති විහරණයෙන් ගත කළොත් එම රහතන් වහන්සේ ස්ත‍්‍රී හෝ පුරුෂ රූපය දකින්නේ මළ කඳක් ලෙසින් මය. එම රහතන් වහන්සේ ම අනිද්දා දවසේ මෛත‍්‍රී විහරණයෙන් ගත කළොත් එදාට එම රහතන් වහන්සේ ස්ත‍්‍රී හෝ පුරුෂ රූපය දකින්නේ විදර්ශනාමය සුවපත් වේවා යැයි දකින අර්ථයෙන් මය. "රහතන් වහන්සේ නමක් අවබෝධ කරන්නේ රූප, වේදනා, සඤ්ඤා, සංස්කාර, විඤ්ඤාණ ධර්මතාවයන් ගේ අනිත්‍ය භාවයයි. එම උත්තරීතර අවබෝධයත් සමගම එම රහතන් වහන්සේ උපාදානය නිරෝධය කළ පංචස්කන්ධයක් පමණක් තාවකාලිකව නඩත්තු කරනවා. දැන් උන්වහන්සේට ඉතිරිව තිබෙන්නේ තමන් අවබෝධ කළ පංච උපාදානස්කන්ධ නුවණින් සිහි කරමින් ජීවත් වීම" යැයි බුදුරජාණන් වහන්සේ දේශනා කරනවා. මුල් අදිරේදී ආර්ය අෂ්ටාංගික මාර්ගයේ ශක්තියෙන් සක්කායදිට්ඨි, විචිකිච්ඡුා, සීලබ්බතපරාමාසයත් සිඳදමා, කාම, රාග පටිඝයන් දෙවැනි වටයේදී නිරෝධය කොට ඉන් ඉක්බිති අවිද්‍යාව නිරෝධය කරන රහතන් වහන්සේලා ගේ ජීවිත, අපේ ජීවිත ඉදිරියේ බලාපොරොත්තුවක් නොව මාර්ගයක් කොට ගනිමු. බුදුරජාණන් වහන්සේ දේශනා කරනවා, "මේ ලෝකයේ සත්ත්ව වාසයන් තිබෙනවා. ඒවා සදාකාලිකව ම අඳුරෙන් වැසිලයි තිබෙන්නේ. සත්ත්වයන්, අමනුෂ්‍යයන් කෝටි ගණන් මේ අඳුරු ලෝක වල ජීවත් වුණත් එම සත්ත්වයන් කවදාකවත් එකිනෙකා රූපයෙන් දකින්නේ නැහැ. ලොව්තුරා බුදුරජාණන් වහන්සේ නමක් උතුම් සම්මා සම්බුද්ධ රාජ්‍යය අවබෝධ කොට ගන්න මොහොතේ එක නිමේෂයක් මේ අඳුරු ලෝකයන් ආලෝකවත් වෙනවා. මේ කෙටි ආලෝක තත්ත්වයේදී තමයි මේ අඳුරේ ම ජීවත් වෙන සත්ත්වයෝ දකින්නේ තමන් වගේම තවත් මහා සත්ත්ව ප‍්‍රජාවක් මේ ඝණාන්ධකාරයේ ජීවත් වෙනවාය" කියල. "එහෙම දකිද්දි ම ආයෙමත් ඒ ආලෝකය අවුරුදු ලක්‍ෂ ගණනකට අතුරුදහන් වෙලා යනවා"ය කියල බුදුරජාණන් වහන්සේ දේශනා කරනවා. පින්වත් ඔබ අඳුරට කැමති වුණොත්, අඳුරේ සිදුකරන රැකියාවන්ට කැමති වුණොත්, පරිසරය ආලෝකවත් කරන විදුලි බුබුළු බිඳ දැම්මොත්, කළුවර කෙරෙහි කැමැත්ත හේතුවෙන් සකස් වෙන ‘උපාදාන පච්චයා භවො’ නමැති ධර්මතාව හේතුවෙන් මෙවැනි ගණාන්ධකාර සත්ත්ව වාසස්ථාන වල ඉපදෙන්නට පුළුවන්. හිරු එළියට, වැස්සට, පින්නට, සීතලට කැමති පින්වතුන් කොච්චර නම් සිටිනවාද? කෘෂි කර්මාන්තයේ, ධීවර කර්මාන්තයේ යෙදෙන පින්වතුන්ලා ඉහත ධර්මතාවන්ට තෘෂ්ණාවෙන් බැඳිලයි ජීවත් වෙන්නේ. තෘෂ්ණාව සකස් වුණ තැන ධර්මානුකූලව සකස් වෙන ‘උපාදාන පච්චයා භවො’ කියන ධර්මතාව තුළ අපි ඉරට, වැස්සට, පින්නට, ශීතලට, සුළඟට අධිගෘහිත දෙවියෙක් හෝ දිව්‍යාංගනාවක් වෙලා ඉපදෙන්නට පුළුවන්. මහ සාගරය තෘෂ්ණාවෙන් උපාදානය කොටගත් පින්වතා මහ මුහුදේ අසුරයෙක් වෙලා උපදිනවා වගේ නුවරඑළියේ ශීතල විඳින්න කැමති පින්වතා ශීතලට අධිගෘහිත දෙවියෙක් වෙලා උපදින්න පුළුවන්. බුදුරජාණන් වහන්සේ දේශනා කරනවා "හරක් රංචුව බලන ගොපලූ දරුවා තම හරක් රංචුව රූපයෙන් හඳුනනවා"ය කියල. රූපයෙන් හඳුනනවාය කියන්නෙ මේ රත්ති, මේ හඳයා, මේ සුද්දි මේ ආකාරයට ගොපලූ දරුවා තම රංචුවේ හරකුන් රූපයෙන් හඳුනනවා. බුදුරජාණන් වහන්සේ දේශනා කරනවා "ආර්ය අෂ්ටාංගික මාර්ගය තුළ අවබෝධයෙන් ගමන් කරන ආර්ය ශ‍්‍රාවකයා තමාගේ ආධ්‍යාත්මික රූපයත්, බාහිර රූපයනුත් ධර්මානුකූලව හඳුනාගත යුතුයි" කියල. රූපය ධර්මානුකූලව හඳුනා නොගත්තොත් පින්වත් ඔබ රූපයන්ට තෘෂ්ණාවෙන් බැඳී රූපයන් මගේ කොට ගෙන රූපය නැවත රූපයකට බැසගැනීම උදෙසා ම ශක්තිමත් කොට ගන්නවා. බුදුරජාණන් වහන්සේ දේශනා කරනවා, "ගොපලූ දරුවා තම හරක් රංචුව රූපයෙන් හඳුනා ගන්නවා වගේ ඔබගේ ඵස්සයට හේතු වන ආධ්‍යාත්මික සහ බාහිර රූපයන් පඨවි, ආපෝ, තේජෝ, වායෝ සතර මහා ධාතූන් වශයෙන් හඳුනාගත යුතුයි" කියල. පින්වත් ඔබ අවංකව ම ඔබගේ රූපය සහ බාහිර රූපයන් මේ පඨවිය, මේ ආපෝ ධාතුව, මේ තේජෝ ධාතුව, මේ වායෝ ධාතුව වශයෙන් හඳුනනවාද, එසේත් නැතිනම් මේ රූපය ලස්සනයි, මේ රූපය කැතයි, මේ රූපය මගේ මයි, මේ රූපය මගේ ආත්මය මයි මේ ආදී වශයෙන් රූපය වැරදි අර්ථයන්ගෙන් හඳුනා ගන්නවාද?. ගොපලූ දරුවා තම රංචුවේ හරකුන් රූපයෙන් නිවැරදිව හඳුනා නොගත්තොත් ඔහුට ගව රංචුවේ හරකුන් මඟහැරී යනවා. එය තමන්ටත් ගව රංචුවටත් විනාශය පිණිස මයි හේතු වෙන්නේ. පින්වත් ඔබ මගේ කරගෙන පාලනය කරන ඔබේ රූපය සහ බාහිර රූපයන් සතර මහා ධාතූන් හැටියට හඳුනා නොගත්තොත් පින්වත් ඔබට කවදාකවත් මේ රූපය, රූපයේ නිරෝධය උදෙසා යොමු කර ගන්න බැරි වෙනවා. අපි දක්‍ෂ විය යුතුයි ‘විඤ්ඤාණ පච්චයා නාමරූප’ නමැති ධර්මතාව හේතුවෙන් අපිට ලැබුණු මේ පඨවි ධාතුව, පඨවියේ නිරෝධය උදෙසා යොමු කර ගන්න. ආපෝ, තේජෝ, වායෝ ධාතූන්ගේ නිරෝධය උදෙසා යොමු කර ගන්න. බුදුරජාණන් වහන්සේ දේශනා කරනවා "සත්ත්වයා කිළිටි කරන, සත්ත්වයා ගේ පුනර්භවය නැවත නැවත ඇති කරන ජරා, ව්‍යාධි, මරණ, දුක උපද්දවන කාම යෝගයක් තිබෙනවා"ය කියල. මේ කාම යෝගය සකස් වෙන්නේ සතර මහා ධාතුවෙන් සැදුණා වූ සලායතනයන් ගේ ඵස්සයෙන් සකස් වෙන්නා වූ කාමයන්ගේ ආශ්වාදය, ආදීනවය සහ නිස්සරණය තතු සේ නොදැනීමෙන් මයි. කාමයන්ගේ ඉපදීම, කාමයන්ගේ බිඳීම, කාමයන්ගේ සැප සහ දුක හේතුවෙන් කාමයන් නිසාම තෘෂ්ණාව උපදිනවා. කාමයන් කෙරෙහි තෘෂ්ණාව ඉපදුණ තැන අපි රූපය දකින්නේ සතර මහා ධාතූන් හැටියට නොවේ. රූපය මමය, රූපය මගේය, රූපය මගේ ආත්මයයි වැනි දෘෂ්ටි යෝගයන් තුළ බැසගෙන අපි ජීවත් වෙනවා. දෘෂ්ටීන්ගේ ඉපදීම, බිඳීම, දෘෂ්ටීන්ගේ සැප සහ දුක් නොදැනීම නිසාම වැරදි දෘෂ්ටීන් කෙරහි තෘෂ්ණාව ශක්තිමත් වෙනවා. කාමයන්ගේ ආශ්වාදය, ආදීනවය, නිස්සරණය කෙරෙහි වැරදි දෘෂ්ටි ශක්තිමත් වෙද්දි අපි තුළ අවිද්‍යා යෝගයන් හොඳින් පෝෂණය වෙනවා. බුදුරජාණන් වහන්සේ අවිද්‍යා යෝගය වශයෙන් දේශනා කරන්නේ "යම් පින්වතෙක් ඵස්සයේ ඉපදීම, බිඳීම, දුක සහ සැප ගැන තතු සේ නොදනී ද ඔහු සතර මහා ධාතූවෙන් සැදුණ ආධ්‍යාත්මික සහ බාහිර රූපයන්ට බැඳී යනවා. රූපයට බැඳී ගිය තැන ඵස්සයේ යම් අවිද්‍යාවක් තිබේ ද ඒ අවිද්‍යාව සැප, දුක්, උපේක්‍ෂා වශයෙන් උපත ලබනවා" කියලයි. ඵස්සයේ අවිද්‍යාව තුළින් උපදින සැප, දුක්, උපේක්‍ෂා ධර්මයන් අපිව යොමු කරන්නේ භව යෝගයට මයි. කාම භවය, රූප භවය, අරූප භවය යන භවාත‍්‍රයේ ඉපදීම, බිඳීම, දුක සහ සැප නුවණින් නොදැනීම නිසා ම කාම යෝගයන් ගේ, දෘෂ්ටි යෝගයන් ගේ, අවිද්‍යා යෝගයන් ගේ ශක්තියෙන් අපි භව තෘෂ්ණාව ම සත්ත්වයාගේ කිළිටි වීම පිණිස දුක උපද්දවා ගැනීම පිණිස රැස් කොට ගන්නවා. පසුගිය දිනක භික්ෂුව මුණගැසෙන්න පැමිණි ධනවත් ව්‍යාපාරික මහත්මයෙක් විමසුවා "ස්වාමීන් වහන්ස මේසා විශාල ලෝකයක් අපි නිරෝධය කරන්නේ කොහොමද" කියල. ලෝකය ඔය කියන තරම් විශාල කරල තිබෙන්නේ අපේ තෘෂ්ණාව විසින්, තෘෂ්ණාව ලෝකය යොදුන් ලක්‍ෂ ගණනින් විශාල කරනවා. රහතන් වහන්සේගේ ලෝකය තමා තුළම සකස් වෙන ආධ්‍යාත්මික රූපය, බාහිර රූපය පටිච්චසමුප්පන්න තෘෂ්ණාව නිරෝධය කළා වූ විඤ්ඤාණය එකතුවෙන් සකස් වෙන ඵස්සය ළඟ නැවතිලයි තිබෙන්නේ. රහතන් වහන්සේ ගේ මුල් සුන්කළ තෘෂ්ණාව, ඇලීම්, ගැටීම්, උපේක්‍ෂාවන් නිරෝධය වූ වේදනාව රහතන් වහන්සේට ඵස්සයේ විවේකය පමණක් මයි ලබල දෙන්නේ. තෘෂ්ණාවේ ඉපදීමෙන් සකස් වෙන ඵස්සයේ අවිවේකය, රූපය සතර මහා ධාතුවක් හැටියට හඳුනා නොගැනීමේ ආදීනවය මයි. පින්වත් ඔබ මොහොතක් දෑස් පියා ගෙන මේ ආධ්‍යාත්මික රූපය සතර මහා ධාතුවක් හැටියට දකින්න. පඨවි ධාතුව ශරීරයේ තද ස්වභාවය ඔබ ආදරය කරන ඔබ සිපගන්නා සම්, මස්, ඇට, නහර, දත්, නිය, කෙස්, ලොම් මේ පඨවි ධාතුවේ යථා ස්වභාවය නුවණින් දකින්න. නරක් වෙන, කුණු වෙන, ගඳගහන, නිලමැස්සන්ට, පණුවන්ට, බල්ලන්ට, කබරගොයින්ට අවසානයේ අයිති වෙන මේ පඨවි ධාතුව බාහිර සතර මහා ධාතුවට ම මුහු වෙනවා නුවණින් දකින්න. ඔබගේ ආධ්‍යාත්මික පඨවි ධාතුවත්, ඔබට අරමුණු වෙන බාහිර පඨවි ධාතුවත් එකම තද ස්වභාවයේ ම බව නුවණින් දකින්න. වරක් දෙවියෙක් බුදුරජාණන් වහන්සේගෙන් ප‍්‍රශ්නයක් විමසනවා, "භාග්‍යවතුන් වහන්ස මේ සත්ත්වයා ඇතුළතත් අවුල්, මේ සත්ත්වයා පිටතත් අවුල්, මේ සත්ත්වයා අවුලෙන් හෙම්බත් වෙලයි ජීවත් වෙන්නේ" කියල. "සත්ත්වයා තුළ අවුල් ඇති වෙන්නේ ආධ්‍යාත්මික සහ බාහිර රූපයන් සතර මහා ධාතුවක් වශයෙන් නොදැනීම මුල් කොට ගෙන මයි. සතර මහා ධාතුවේ ආදීනවය ගැන නොසිතා සතර මහා ධාතුවේ ආශ්වාදයට බැඳීම නිසා මයි. නුවණ ඇති, කෙළෙස් තවන වීර්යය ඇති පින්වතා ආර්ය අෂ්ටාංගික මාර්ගය ප‍්‍රගුණ කරමින් ඉහත අවුල නිරවුල් කර ගන්නා බව" බුදුරජාණන් වහන්සේ දේශනා කරනවා. උතුම් සම්මා සමාධිමත් සිතකින් සතර මහා ධාතුවේ අනිත්‍යභාවය දැකීම තුළින් මයි මේ අවුල නිරවුල් කොට ගැනීමේ පළමු පියවර වෙන්නේ. ලොව්තුරා බුදුරජාණන් වහන්සේ දේශනා කරනවා "මහණෙනි, ලෝකයේ කෙළවරට නොපැමිණ දුක කෙළවර කිරීමක් ගැන මම නොකියමි. මේ බඹයක් පමණ සිරුරෙහි ම ලෝකයේ හට ගැනීමත්, ලෝකයේ නිරෝධයත්, ලෝකය නිරෝධය කිරීමේ ප‍්‍රතිපදාවත් පණවමි" කියල. ලෝකයේ හටගැනීම කියන ‘අවිද්‍යා පච්චයා සංස්කාර’ කියන ධර්මතාවන් ලෝකයේ නිරෝධය කියන ‘අවිද්‍යා නිරෝධා සංස්කාර නිරෝධෝ’ කියන ධර්මතාවන් අවිද්‍යා ලෝකය නිරෝධය කරන චතුරාර්ය සත්‍ය ධර්මයනුත් තමා තුළින් මයි තමන් මතු කොට ගත යුත්තේ. පින්වත් ඔබ දෑස් පියාගෙන මොහොතක් වර්තමාන පංච උපාදානස්කන්ධයට සිත යොමු කරන්න. පින්වත් ඔබ දක්‍ෂ නම් මේ වර්තමාන පංච උපාදානස්කන්ධය තුළින් ලෝකයත්, ලෝකයේ හට ගැනීමත්, ලෝකයේ නිරෝධයත් කියන කාරණා තුනම ඔබට මතු කොට දකින්න පුළුවන්. ඒ දක්‍ෂ භාවය ඔබට ලැබෙන්නේ චතුරාර්ය සත්‍ය ධර්මයන්ට අදාළව ඔබ තුළින් ඔබගේ ජීවිතය දකින්න පුහුණු වුණොත් පමණක් මයි. පින්වත් ඔබගේ ජීවිතය තුළින් චතුරාර්ය සත්‍ය ධර්මයන් මතු කොට ගැනීමට අදක්‍ෂ නම්, මේ බඹයක් සහිත ශරීරය ඔබට පංච උපාදානස්කන්ධ ලෝකය සංවර්ධනය කොට ගැනීමේ මෙවලමක් පමණක් මය. ඔබ බඹයක් පමණ වූ මේ රූපය උපයෝගී කොට ගන්නේ කාලා, බීලා, විනෝද වෙලා, නටලා, සිංදු කියල, රූපය අඩ නිරුවත් කොට පෙන්වලා සම්මුති ලෝකයේ වහලෙක් වීම උදෙසා මය. කුණු වෙන, නරක් වෙන, මැරෙන පඨවි ධාතුව ආශ්වාදයක් කොට ගත් අනුවණ තැනැත්තා පස්, වතුර, වාතය, උෂ්ණයට බැඳී නැවත, නැවතත් ‘විඤ්ඤාණ පච්චයා නාමරූපං’ ධර්මතාව පටිච්ච සමුප්පන්නව උපද්දවා ගන්නවා. බුදුරජාණන් වහන්සේ දේශනා කරනවා, "මෙලොව හෝ පරලොව හෝ පොළොවෙහි හෝ ආකාශයේ හෝ යම් පැහැපත් වර්ණ ඇති රූපයෝ වෙත් ද, මාරයා ඒ සියලූ රූපයන් වර්ණනා කරනවා, ආශ්වාදයේ  ඕජාවෙන් සුන්දර කොට පෙන්වනවා. නමුත් ගෞරවණීය පින්වත මාරයාගේ එම රූපයන්ගේ වර්ණනාව හරියට මසුන් ඇල්ලීමට ඇටවූ ඇමක් වගේමයි" කියල. පින්වත් ඔබ මොහොතක් ඔබේ හෘදසාක්‍ෂියට තට්ටු කරල අහන්නකෝ, "මේ වර්තමානයේ දීත් ඔබ මේ ධර්ම සටහන කෙරෙහි තෘෂ්ණාවෙන් ඇලීමක් හෝ ගැටීමක් ඇති කොට ගෙන මාරයාගේ ඇම ගිලලා නේද සිටින්නේ" කියල. පින්වත් ඔබ මොහොතක් වත් සිතුවද, මේ සටහන ලියූ භික්ෂුවත්, මේ සටහන කියවන ඔබත්, ඔබ කියවන මේ පොතේ පිටුවත් පඨවි, ආපෝ, තේජෝ, වායෝ ධර්මයන් ගෙන් සැදුණ සතර මහා ධාතුවක්ය කියල. ඒ ආධ්‍යාත්මික සහ බාහිර සතර මහා ධාතූන් අනිත්‍යයි කියල?. පින්වත් ඔබ මොහොතක් වත් සිතුවද, ඔබ මේ සටහන කියවන මොහොතේ ඔබ තුළ සකස් වෙන ධර්මය කෙරෙහි සැප වේදනාව අනිත්‍යයි කියල?. මේ ඔබ අත් විඳින සැප වේදනාව සකස් වුණේ ඵස්සය තෘෂ්ණාවෙන් තෙත් කරපු නිසාය කියල?. ඵස්සය සකස් වුණේ ආධ්‍යාත්මික රූපයත්, බාහිර රුපය වෙන පොතේ පිටුවත්, විඤ්ඤාණයේත් එකතුව නිසාය කියල?. පින්වත් ඔබ මොහොතක් වත් සිතුවාද, මේ පොතේ පිටුව අතට ගත් මොහොතේ පටන් ඔබ තුළ සකස් වුණ සෑම සිතිවිල්ලක් ම අනිත්‍ය වී ගියාය කියල?. ආශ්වාදයේ අසිහිය නිසා ම සිතුවිලි අතරින් ම චිත්තානුපස්සනාව පෑල දොරෙන් පළා යනවා. </Content>
    <Content name="book15chapter9" translatable="false">භික්‍ෂුව මුණගැසෙන්නට තම දෙමාපියන් සමඟ පැමිණි, තරුණ දියණියක් ප‍්‍රකාශ කළා, "ස්වාමීන් වහන්ස, මම හොඳ රැකියාවක් කරනවා. හොඳ වැටුපක් ලබනවා. දෙමාපියන්ට ධර්මානුකූලව හොඳින් සලකනවා. නමුත් ස්වාමීන් වහන්ස, දෙමාපියන් මට කතාකරන එකම මංගල යෝජනාවක් වත් හරියන්නේ නැහැය" කියල. විවාහ බාධාවන්ට අදාළ මෙවැනි ප‍්‍රශ්න සමාජයේ  ඕනෑ තරම් තිබෙනවා. ඉහත පින්වත් තරුණිය තම විවාහ බාධාවන්ට චෝදනා කරන්නේ, තමන්ව ප‍්‍රතික්ෂේප කරන මනමාල පාර්ශ්වයන්ට. සමාජයේ ජීවත් වෙන අපි ජීවිතය ඉදිරියට බාධාවන් පැමිණෙන කොට, බාහිර සමාජය, බාහිර පුද්ගලයන්ට චෝදනා කරන්න හරිම දක්ෂයි. අපේ ප‍්‍රශ්න ඉදිරියේ, අපි අනුන්ට චෝදනා කරමින් අපි ප‍්‍රකාශ කරන්නේ, "මම හොඳින් ධර්මයේ හැසිරෙනවා, තෙරුවන් කෙරෙහි ශ‍්‍රද්ධාවෙන් ජීවත් වෙනවා"ය කියල. අපි නිවැරැදිව ධර්මයේ හැසිරෙනවා නම්, අපි කවදාකවත් අපි අත්විඳින ප‍්‍රශ්න වලට අනුන්ට චෝදනා කරන්නේ නැහැ. භික්‍ෂූන් වහන්සේ වන අපි හැමෝටම සාමණේර කාලයක් තිබෙනවා. භික්‍ෂුව පැවිදි භාවයට පත් වී, අවුරුද්දයි මාස දෙකක, සාමණේර කාලයක් ගත කළා. හැමෝගේම අවධානයෙන් මිදී ගත කළ සාමණේර අවධියේදී භික්‍ෂුව වැඩ සිටි එක් දුප්පත් ගම්මානයක දී ලැබුණ පිණ්ඩපාතයේ දුර්වල භාවය නිසා, ගම්වාසීන් ගෞරවයෙන් පූජා කළ පිණ්ඩපාතයට ලැබුණු එකම කෙසෙල් ගෙඩියේ මදය වළඳා කෙසෙල් ගෙඩියේ ලෙල්ලත් වළඳන්න භික්‍ෂුවට සිදු වුණා. භික්‍ෂුවට අවශ්‍ය නම් තිබුණා ගම මඟ හැරල නගරයට පිණ්ඩපාතයට වඩින්න. නමුත් සාමණේර අවධියේ දීත් මම දැනගෙන සිටියා, ගම මඟ හැර හොඳ පිණ්ඩපාතය සොයා ගෙන නගරයට ගියොත් භික්‍ෂුව කරන්නේ ධර්මය මඟහැරල අධර්මය සොයා ගෙන යෑමය කියල. භික්‍ෂුව අතීතයේදී කෙසෙල් ලෙල්ල වළඳත්දීත් බාහිර සමාජයට චෝදනා කළේ නැහැ. ගම්වාසී පින්වතුන් කෙරෙහි එක සිතුවිල්ලකින්වත් අහිතක් සිතුවේ නැහැ. භික්‍ෂුවට පිණ්ඩපාතය දුර්වල වුණාය කියල, භික්‍ෂුව අපිට අකැප මිච්ඡුා ආජීවයට කොටු වුණේ නැහැ. ඉහත සිදුවීමේදී භික්‍ෂුව තමා තුළින් දැක්කේ මගේ අතීත සංස්කාරයන් ගේ රුදුරු විෂම භාවයයි. මේ සර්ව සාධාරණ සංස්කාරයන් ගේ දැක්මයි. යමක් නොලැබීම තුළදීත් නොලැබීමත් ධර්මයක් බවට මයි පත් කොට ගත්තේ. භික්‍ෂුවට අතීතයේ කෙසෙල් ලෙල්ල වළඳන්න සිද්ධ වුණෙත්, වර්තමානයේ භික්‍ෂුවට, අවශ්‍ය ප‍්‍රමාණයට වඩා සිව්පසය ලැබෙන්නේත්, අතීත සංස්කාරයන් ගේ ඇස් බැන්දුම් නිසා මය. මේ සංස්කාරයන් ගේ ඇස් බැන්දුම් අපි ඉදිරියේ සිදු වෙන්නේ අපිට ඇලීම්, ගැටීම් ඇති කොට ගැනීමට නොව, සංස්කාරයන් කෙරෙහි තෘෂ්ණාව සියුම් කොට ගෙන, තව තවත් ආර්ය අෂ්ටාංගික මාර්ගය ශක්තිමත් කොට ගැනීමටය. වර්තමාන සමාජයේ ගිහි පින්වතුන්ලා ස්වාමීන් වහන්සේලාට සිව්පසය පූජා කිරීමේ දී ලොකු උද්යෝගයක් ඇති වෙලා තිබෙනවා. ගිහි පින්වතුන්ලා පින අරමුණු කොට ගෙන උද්යෝගයෙන් සිව්පසය පූජා කරන කොට, යහපත් සහ අයහපත් ප‍්‍රතිඵලයන් දෙකම සංඝ සමාජයට සිදු වෙන්න පුළුවන්. ඒ නිසා මයි බුදුරජාණන් වහන්සේ "සිව්පසය ප‍්‍රත්‍යවේක්ෂාවෙන් පිළිගන්න, ප‍්‍රත්‍යවේක්ෂාවෙන් පරිහරණය කරන්නය" කියල දේශනා කොට තිබෙන්නේ. සිව්පසය ඉදිරියේ භික්‍ෂූන් වන අපේ සතිය, සිහිය දුර්වල වුණොත් ගිහි පින්වතුන්ට පින් සිදු වෙන්නත්, සංඝ සමාජයේ අපිට පව් සිද්ධ වෙන්නත් පුළුවන්. බුදුරජාණන් වහන්සේ දේශනා කරනවා, "පින කියන්නෙ සැපයට කියන තවත් නමක්. පව කියන්නෙ දුකට කියන තවත් නමක්ය" කියල. පින්වත් ඔබ තුළ තෘෂ්ණාවේ  ඕජාවෙන් පෝෂණය වෙන පංච උපාදානස්කන්ධ ලෝකය, ශක්තියෙන් දුර්වල කොට ගන්න ඔබට අවශ්‍ය නම්, පින්වත් ඔබ ඉහත සංස්කාරයන්ගේ වියරුව සැප, දුක්, ඇස් බැන්දුම ඔබගේ මමත්වයේ දැඩි භාවයෙන් තෙත් නොකර ධර්මයේ උපේක්‍ෂාවට ම ගන්නට  ඕනේ. ධර්මයේ උපේක්‍ෂාව යනු, ඇලීම්, ගැටීම් වලින් මිදී ජීවිතය ඉදිරියට පැමිණි ප‍්‍රශ්නය සුන්දර පිළිතුරක් බවට පත් කොට ගැනීමයි. භික්‍ෂුව ලිපියේ මුලින් සඳහන් කළ, දියණිය ගේ ජීවිතයට විවාහ බාධාවන් මතු කොට දෙන්නේ, ඇය පටිච්ච සමුප්පන්නව සිදු කොට ගත් අතීත අකුසල් සංස්කාරයන් මය. අතීත ජීවිත වලදී බොරු කීමෙන්, කේළාම් කීමෙන්, වංචා කිරීමෙන්, රඟපෑමෙන්, අනුන්ගේ විවාහයන්, පේ‍්‍රම සම්බන්ධයන් කඩා බිඳ දැමීමෙන්, කාමයේ වරදවා හැසිරීමෙන් සිදු කොට ගත්තා වූ අතීත අකුසල් මයි විවාහ බාධාවන් ලෙස අපි ඉදිරියට එන්නේ. වර්තමාන සමාජය තුළ සිදුවෙන අසම්මත, සෙල්ලක්කාර, අඩු වයස් ආදරය කිරීම් දෙස දකිද්දී, ආදරයේ නාමයෙන් කෙරෙන නොමඟ යැවීම්, බලාපොරොත්තු කඩ කිරීම් විනෝදාංශයක් ලෙස සිදු කෙරෙන කාමයේ වරදවා හැසිරීම් දෙස දකිද්දී, අනාගතයේදී අපේ සමාජයේ ජීවත්වන තරුණ තරුණියන්ගේ විවාහ බාධාවන්, විවාහ ප‍්‍රමාද වීම් සහ බිඳ වැටීම් අදට වඩා ඉතා කණගාටුදායක ලෙස බරපතළ වෙන්න පුළුවන් බව ධර්මානුකූලව දකින්නට සිදු වෙනවා. වර්තමානයේ පාසල් අධ්‍යාපනය ලබන වැඩිහිටි දරුවන් සමාජය ඉදිරියේ ධර්මානුකූලව දිග හැරෙන ඉහත අනතුර නුවණින් දකින්න දක්‍ෂ වෙන්න  ඕනේ. භික්‍ෂුවට මුණගැසෙන පින්වත් ගුරු මහත්වරුන් ප‍්‍රකාශ කරන්නේ, පාසල්වල වැඩිහිටි පන්ති වල දරුවන්ගේ විනය සහ කාමච්ඡුන්දයන් ගේ වැඞීම අසම්මත තත්ත්වයන් දෙසට ගමන් කරනවාය කියල. විසඳුමක් නොපෙනෙන, විසඳුමක් නොහඳුනන විනාශයක් දෙසට රටේ අනාගත පරපුර ගමන් කරනවා. හේතුඵල ධර්මයන් විසින් ධර්මානුකූලව සකස් කොට දෙන මේ සමාජ විකෘතීන් සමස්තයක් ලෙස නිවැරැදි කරන්න පින්වත් ඔබටත්, මටත් පුළුවන් කමක් නැහැ. සමාජය තුළ දෝරේ ගලා යන වගකිවයුත්තන් ගේ තෘෂ්ණාවේ සැඩපහරේ වේගවත් භාවය නිසා ම මතු කොට දී ඇති ඉහත අනතුර තේරුම් ගත් සතිය, සිහිය ඇති පින්වත් වැඩිහිටි දරුවන් වන ඔබට සිද්ධ වෙනවා තනි තනිව ම ඔබේ ජීවිතයේ සදාචාරාත්මක ආරක්‍ෂාව ඇති කොට ගැනීමට දක්‍ෂ වෙන්න. මෙය සටහන් තබන භික්‍ෂුව, මීට වසර එකොළහකට පෙරාතුව සමාජයේ සිදුවෙන මේ විකෘතිය හඳුනාගෙන, ලෝකයෙන් සරණ ලැබීමේ බලාපොරොත්තුවෙන් මිදිලා, ලෝකයෙන් යහපත, ලෝකයෙන් පූර්වාදර්ශයන් ලැබීමේ බලාපොරොත්තුවෙන් මිදිලා, මම මට ම සරණක් කොට ගත් භික්‍ෂුවක්. පින්වත් ඔබ, මේ මොහොතේත් තෘෂ්ණාවේ  ඕජාවෙන් ම උපන් පංච උපාදානස්කන්ධ ලෝකයන් ගෙන් සරණක් බලාපොරොත්තු වෙනවා නම්, එය මිරිඟුවක් මයි. පින්වත් ඔබ එම මිරිඟුව පසුපස දිව යන අහිංසක මුව පොව්වෙක් මයි. මෙවැනි විෂම සමාජයක පින්වත් ඔබ අනුවණ කමට අහිංසක මුව පොව්වෙක් නම් වෙන්න එපා. තෘෂ්ණාවෙන් සැඩ පරුෂ මනුෂ්‍යයෝ ඔබව ගොදුරු කොට ගනීවි. වර්තමානයේ පින්වත් ඔබ අලි, කොටි, වලසුන්ට නොවේ බිය විය යුත්තේ. තෘෂ්ණාවෙන් දෑස් අන්ධ මනුෂ්‍යයන්ටමය. භික්‍ෂුව මේ සටහන ලියන වෙලාව, රාත‍්‍රී අටට විතර ඇති. භික්‍ෂුවට ඇසෙනවා කැලෑ රොදේ තනි අලියෙක් පලූ ගස් වල අතු බිඳින ශබ්දය. නමුත් භික්‍ෂුවට එම තනි අලියාගෙ න් අනතුරක් නොවන බව හොඳටෝම විශ්වාසයි. භික්‍ෂුවට අනතුරක් වුණොත්, එම අනතුර කරන්නේ තෘෂ්ණාවෙන් දෑස් අන්ධ මනුෂ්‍යයෙක් මයි. භික්‍ෂුව මේ කාගේවත් වරදක් සටහන් කරනවා නොවේ. මේ සටහන් තබන්නේ, තෘෂ්ණාවේ වියරු භාවයයි. පංච උපාදානස්කන්ධය කෙරෙහි තෘෂ්ණාවේ අසිහිය ඇති වෙන කොට තමන්ගේ වයස, අධ්‍යාපනය, අනාගතය, දෙමාපියන්, සමාජ සම්මතයන්, කළ යුත්ත නොකළ යුත්ත සිහිපත් වෙන්නේ නැහැ. තෘෂ්ණාවේ අසිහිය ඔබට ඉලක්ක කොට දෙන්නේ, රූපයන් කෙරෙහි, සැප වේදනාවන් කෙරෙහි, අලූත් හඳුනාගැනීම් කෙරෙහි අසිහිය පමණක් මයි. වයස් බේදයකින් තොරව, ඔබ අත් විඳින, කාමයන් කෙරෙහි කෙටි ආශ්වාදය, මොහොතක සැපය ඉදිරියේ දුක් වේදනාවන් සඟවා තැබුවත්, ඔබ සැප වේදනාවන් පසුපස හඹා යෑමේදී ඔබ ම සිදු කොට ගන්නා අකුසල් හේතුවෙන් අනාගතයේ දී දුක් වේදනාවක් ම ඔබට අයිති කොට දෙනව. වර්තමානයේදී මේ ආගන්තුක සමාජ විකෘතියට කොටු වී, සමහරක් වැඩිහිටි දරුවන් අධ්‍යාපනය ලබන වයසේ දී ආදරය කරන්නට යනවා. එවිට ආදරය කරන්නට තිබෙන වයසේ දී දරුවන් හදා ගන්නවා. එවිට දරුවන් හදා ගන්න තිබෙන වයසේ දී දික්කසාද වෙනවා. දික්කසාදයෙන් පසුව කුමක්ද වෙන්නේ කියල සමාජය දෙස බලන කොට පෙනෙනවා. පින්වත් වැඩිහිටි දරුවන් මේ වියරු අනතුරේ ගොදුරු වෙන්න එපා. ඉහත විනාශයට දරුවාගේ පාර්ශ්වයෙන් එක් හේතුවක් වෙන්නේ දරුවන් දෙමාපියන්ට සහ ගුරුවරුන්ට අකීකරු වීමයි. දරුවාගේ පූර්වාචාර්ය වරයා දෙමාපියන් ය කියල ධර්මයේ සඳහන් වෙනවා. නමුත් වර්තමානයේ සමහරක් දෙමාපියන් සතු මෙත්තා, කරුණා, මුදිතා, උපේක්‍ෂා සතර බ‍්‍රහ්ම විහරණ ගුණයන් තෘෂ්ණාවේ සැඩ පහරට හසුවී සේදී යමින් පවතින නිසා ම, අහිංසක දරුවන් තම පූර්වාචාර්යවරයා බවට පත්කොට ගන්නේ, තම පාසලේ ම නැතිනම් උපකාරක පන්තියේ විනය දුර්වල මිතුරෙක් හෝ මිතුරියක් මයි. පාසල් අධ්‍යාපනය ලබන වැඩිහිටි දරුවන්ගේ නව යොවුන් ජීවිත තුළින් ස්වභාව ධර්මයේ හේතුඵල විසින් ම, තාරුණ්‍යයේ එළිපත්ත මත විකසිත වෙන, කුළුඳුල් රූපයේ ආශ්වාදය තුළින් සකස් වෙන ආගන්තුක ආශ්වාදනීය අත්දැකීම්, එම පින්වත් දරුවන්ට ද අර්ථයක් නොතේරෙන ධර්මයක් බවටයි පත් වෙන්නේ. එම අහිංසක දරුවන් දන්නේ නැහැ නව යොවුන් තම රූපය තුළින් මතු වෙන රූපයේ ආශ්වාදය. එම රූපයේ ආශ්වාදය තුළින් මතු වෙන ආදීනවය, එම දරුවන් ධර්මානුකූලව විග‍්‍රහ කොට ගන්න දන්නේ නැහැ. නව යොවුන් රූපයේ කෙටි ආශ්වාදයට බැඳුණොත්, එම කෙටි ආශ්වාදයට අන්ධභාවයෙන් ගොදුරු වුණොත්, තම අනාගත ජීවිත ඉදිරියේ දිග හැරෙන දීර්ඝ ආදීනවයන් මතු කොට දකින්න අවශ්‍ය ඉන්ද්‍රීය සංවරය සමාජය තුළින් දුර්වල වෙන දිශාවට මයි ගමන් කරන්නේ. භික්‍ෂුව වැඩ සිටින ගම්මානයට යාබද ගමක නිවසක සිටියා, පාසල් වයසේදී සදාචාර විරෝධී ලෙස හැසිරීම නිසා, පාසලෙන් ඉවත් කරන ලද ගැබ්ගත් දරුවෙක්. මේ අසරණ දරුවා ධර්මානුකූලව රූපයේ ආශ්වාදයට බැඳී යාම හේතුවෙන් කාමයේ ආශ්වාදය සොයා ගොස් ජීවිතය විනාශයට යොමු කොට ගත් දරුවෙක්. කල්‍යාණ මිත‍්‍ර ආශ‍්‍රය දුර්වල වෙන සමාජයක, පාප මිත‍්‍ර ආශ‍්‍රයේ ප‍්‍රවණතාවන් වැඩියි. පාප මිත‍්‍රයා යනු පංච නීවරණයන්ගේ ඵලයක්. එවැනි පාප මිත‍්‍රයන් ගෙන් යහපත් ගුණාත්මක පූර්වාදර්ශයන් සමාජ ගත වෙන්නේ නැහැ. එවැනි අය කාමයේ සහ රූපයේ ආශ්වාදය තුළ බැසගෙන මයි ජීවත් වෙන්නේ. ඔවුන් සොයන්නේ ඇසට, කණට, නාසයට, දිවට, ශරීරයට, මනසට ආහාරයක් මයි. ඇස නිසා සකස් වෙන චක්ඛු විඤ්ඤාණය යනු නුවණින් අවබෝධ කොට ගත යුතු ධර්මතාවක් බව දකින්නේ නැහැ. අවබෝධ කළ යුතු දෙයක් අපි ආහාරයක් කොට ගන්නේ පාප මිත‍්‍ර ආශ‍්‍රය නිසා මයි. සමාජය තුළ සිටිය යුතු යැයි අපි විශ්වාස කරන, යහපත් නායකයන් ගුණධර්මයන් සමගින් ම සමාජයෙන් අතුරුදහන් වෙලා යනවා. අසීමාන්තික කාමච්ඡුන්දයන් ඉදිරියේ මනුෂ්‍ය සන්තාන තුළ හිරි ඔතප් දෙක පවතින්න බැහැ. වර්තමාන සමාජයේ පින්වත් ඔබ නායකයන් කෙරෙහි විශ්වාසය තබන්න  ඕනේ බොහොම සිහිනුවණින්. යහපත් නායකයන් වේශයෙන් පෙනී සිටින සමහරක් නායකයන් ධර්මානුකූලව පාප මිත‍්‍රයන් බවට පත් වෙලා. නායකත්වය කියන්නෙ සප්ත බොජ්ඣංගයන්ගේ ඵලයක්. ලොව්තුරා බුදුරජාණන් වහන්සේ නමැති නික්ලේශී උත්තමයායි, මේ උතුම් සම්මා සම්බුද්ධ ශාසනයට නායකත්වය දුන්නේ. බුදුරජාණන් වහන්සේ ගේ පිරිනිවීමෙන් පසුව, මේ උතුම් ශාසනයේ නායකයා බවට ශාස්තෘෘන් වහන්සේ බවට පත්කළේ උතුම් ධර්ම විනයයි. අනාගතයේදී කෙළෙසුන් සහිත නායකයන් ගෙන් විය හැකි බරපතළ අනතුරු දැකලා මයි, බුදුරජාණන් වහන්සේ තමන්ගේ ඇවෑමෙන් ශාසනයේ නායකත්වය උතුම් ධර්ම විනයට පනවන්නේ. කෙළෙස් සහිත පින්වතුන්ලාට නායකත්වය ලැබීමෙන්, සෑම පාර්ශ්වයක් ම පංච නීවරණයන් මයි ජීවිත වලට එකතු කොට ගන්නේ. වර්තමානයේ පින්වත් ඔබ යහපත් පූර්වාදර්ශයන් සොයනවාය කියන මිරිඟුවෙන් මිදී, ඔබේ නායකයා ඔබම වෙන්න. පින්වත් දරුවන්ට තමා තුළින් ම තමා නිවැරැදි කොට දෙන ඔබේ ම නායකයා ඔබ තුළින් ම මතු කොට දෙන්නේ, දරුවන් බුද්ධරත්නයට, ධර්මරත්නයට, සංඝරත්නයට දක්වන ගෞරවයත්, දෙමාපියන්ට ගුරුවරුන්ට දක්වන කීකරු භාවයත් තුළින් ඔබ ම ඇති කොට ගන්නා විනය ගරුක භාවයයි. </Content>
    <Content name="book15chapter10" translatable="false">වර්තමාන සමාජයේ පින්වතුන්ලා හුඟ දෙනෙක් සද්ධර්මය ගැන කතාබහ කළත්, සද්ධර්මය ශ‍්‍රවණය කළත් එම ධර්ම මාර්ගය තුළ ගමන් කරල ධර්මාවබෝධයක් කරා ගමන් කරන්නේ නැහැ. එය හරියට වැසි වළාකුළු වලින් ආකාශය බර වෙලා තිබුණත් වැස්ස වහින්නේ නැතුව වගේ මයි කියල ධර්මයේ සඳහන් වෙනවා. වෙලාව රාත‍්‍රී අටත් පසුවෙලා. ගම්මානය දෙසින් වේග රිද්මයේ සංගීත හඬක් යාන්තමට ඇසෙනවා. මේ සංගීත හඬ ඇසෙද්දී භික්‍ෂුවට මීට දින කිහිපයකට පෙර සිදුවීමක් මතකයට පැමිණියා. උදෑසන ගමේ ගෙදරකට පිණ්ඩපාතය වැඩම කරල පාත‍්‍රයට දානය බෙදන ගමන් එම නිවසේ පින්වත් කාන්තාව කියනවා, "ස්වාමීන් වහන්ස, අපේ දුව ගෙයි මුල්ලට වෙලා"ය කියල. භික්ෂුවට මේ කතාව එක පාරටම තේරුම් නොගියත් පසුව තේරුම් ගියා, "එම නිවසේ සිටින ගැහැණු දරුවා වැඩිවියට පත්වෙලාය" කියල. මේ නිවසේ සිටින පාසල් වයසේ ගැහැනු දරුවා නිතර ම උද්‍යෝගයෙන් දානය බෙදන දරුවෙක්. නමුත් එදා දකින්න සිටියේ නැහැ. මේ රාත‍්‍රියේ ගම්මානය දෙසින් ඇසෙන වේග රිද්මයේ සංගීත හඬ එම දරුවාගේ වැඩිවියට පත් වීමේ උත්සවය දරුවා වැඩිවියට පත් වුණහම ඒ පින්වත් අම්මා, තාත්තාට නිකමට වත් සිතුනේ නැහැ, අද දවසේ එම දරුවා ලවා පිණ්ඩපාතය හැන්දක් බෙදලා සංඝරත්නයේ ආශීර්වාදය ලබා දෙන්න. නමුත් මේ රාත‍්‍රියේ කුමක්ද සිද්ධවෙන්නේ? හැමෝම සංගීතය, මත්වතුර, කාමච්ඡුන්දයන් තුළ සිරකරුවන් බවට පත් වෙලා. පංච නීවරණයන් ම හොල්මන් කරන ඤාතීන් ගෙන්, හිතමිතුරන් ගෙන් වැඩිවියට පත් අහිංසක ගැහැනු දරුවාට කුමන ආශීර්වාදයක් ලැබෙන්නද? මේ රාත‍්‍රියේ මත්වතුර ගඳට ඉව වැටුණ මුළු ගමේම සිටින අමනුෂ්‍ය, බේබදු පේ‍්‍රතයෝ සහ පේ‍්‍රතියෝ මෙම සාදයට ඇවිල්ලා ඇති. මස් වලට, පුළුටු වලට ලොල් කරන අමනුෂ්‍යයෝ සාදයේ මස් මාංශ රස විඳිනවා ඇති. මත්වතුර වීදුරු වලින් හමන අරක්කු ගඳ, මත්වූ මනුෂ්‍යයන් ගේ මුඛයෙන් හමන ගඳ ආග‍්‍රහණය කරන, ඉව කරන, රස විඳින බේබදු පේ‍්‍රතයෝ මතින් මත් වූ මනුෂ්‍යයන් පරිසරයට මුසු කරන අරක්කු ගඳැති කෙළ, සොටු ආහාරය කොට ගන්න බේබදු පේ‍්‍රතයෝ සාදයේ අසිරිය, සාදයේ ප‍්‍රණීත භාවය මොනවට ආශ්වාදය විඳිනවා ඇති ද මේ රාත‍්‍රියේදී? පංච උපාදානස්කන්ධ ලෝකයේ ඇත්ත වහලා, බොරුව නටවන වේග රිද්මයේ සංගීත හඬ ගම්මානය දෙසින් ඇසෙන කොට එම සංගීත හඬ තුළින් භික්‍ෂුව අතීත පංච උපාදානස්කන්ධයට සිත යොමු කරනවා. භික්‍ෂුවට මතකයි භික්‍ෂුවගේ ගිහි කාලය, මම මඟුල් ගෙදරක ගිහිල්ලා කවදාකවත් නටන්නේ නැතුව නම් ඇවිල්ලා නැහැ. ඒ අතීතය මේ රාත‍්‍රියේ සිහිපත් වෙන කොට භික්‍ෂුවට ලැජ්ජාවක් හෝ පිළිකුලක් ඇති වෙන්නේ නැහැ. භික්‍ෂුවට ධර්මයේ උපේක්‍ෂාවක් මයි ඇති වෙන්නේ. පින්වත් ඔබට සිතෙන්න පුළුවන් භික්‍ෂුව කොහොමද ධර්මයේ උපේක්‍ෂාව මතු කොට ගන්නේ කියල. භික්‍ෂුව සිතන්නේ, මම සංගීතයට නැටුව ගිහි කාලයේ දී මගේ ඉන්ද්‍රීය ධර්මයන් මොන තරම් නම් දුර්වල ද කියල. නමුත් ඒ අතීතයේ කල්‍යාණ මිත‍්‍ර ආශ‍්‍රයේ සහ ධර්මය නුවණින් මෙනෙහි කිරීමේ දුර්වල භාවය නිසා සකස් වුණා වූ සියලූ සංස්කාරයෝ අනිත්‍යයි. භික්‍ෂුව අතීතයට හෝ වර්තමානයට ඇලෙන්නේ හෝ බැඳෙන්නේ නැහැ. මෙයයි සුන්දර ධර්මයේ උපේක්‍ෂාව. මේ රාත‍්‍රියේදී අනුන්ගේ සාදයක සංගීත හඬ තුළින් භික්‍ෂුව ධර්මයේ උපේක්‍ෂාව මතු කොට ගත්තත් සාදය භුක්ති විඳින මනුෂ්‍යයන් සහ අමනුෂ්‍යයන් නම් පංච නීවරණයන් ගේ කරවටක් ගිලිලයි මේ රාත‍්‍රිය ගත කරන්නේ. පසුගිය දිනක කුටියට පැමිණි මහත්මයෙක් ප‍්‍රකාශ කළා තම හිතවතෙකු ගේ මඟුල් ගෙදර මත්වතුර බෝතල් එකසිය පනහක් ඉවර කළාය කියල. අනුන්ට මත්වතුර දෙනව කියන්නෙ අසත්පුරුෂ දානයක්. මත්වතුර බීලා නටනවා කියන්නෙ අසත්පුරුෂ කර්මයක්. පෙරේත කමත්, හීනමානයත් එකතු වෙලා සිදු වෙන මේ විනාශයේ අවසාන ඵලය වෙන්නේ පටිච්චසමුප්පන්නව බේබදු පේ‍්‍රතයෙක්, පේ‍්‍රතියක් වීම පමණක් මයි. පින්වත් ඔබ තවත් කෙනෙකුට යහළුවෙක්, හිතවතෙක්, හිතවතියක් වෙන්න. නමුත් ඒ යහළු කම, හිතවත් කම සත්පුරුෂ භාවයෙන් පෝෂණය කොට ගන්න. සම්මාදිට්ඨියේ අර්ථයන් දුර්වල වෙන සමාජයක පින්වත් මනුෂ්‍යයා වගේ ම දෙවියාත් සැප සොයන්නේ සති සම්බොජ්ඣංගයෙන් සහ ධම්මවිචය බොජ්ඣංගයෙන් පෝෂණය වූ ප‍්‍රීතිය සහ පස්සද්ධිය තුළින් නොවේ. කාමච්ඡුන්දයත්, උද්ධච්ඡුයත්, විචිකිච්ඡුාවත් මෝදු කොට ගත් විසුරුණා වූ සිතකින් මයි. පින්වත් ඔබ කොහොමද සත්පුරුෂ යහළුවෙක් වෙන්නේ? තම යහළුවාට හොරෙන් පින්කම් කරන්න යන පින්වතා, තම හිතවතාට හොරෙන් දන් පූජා කරන්න යන පින්වතා, ධර්මයක් යාළුවාට නොකියා තනිවම ශ‍්‍රවණය කරන පින්වතා සත්පුරුෂ යහළුවෙක් නම් වෙන්න බැහැ. තම අතිජාත මිත‍්‍රයා වූ ‘ජෝතිපාල මානවකයාව’ ඔහුගේ කෙස් වැටියෙන් අල්ලා ගෙන බලෙන් තමයි ‘ඝටීකාර’ මිතුරා බුදුරජාණන් වහන්සේව බැහැදකින්න එක්කරගෙන ගියේ. අවසානයේ ජෝතිපාල තරුණයා උතුම් තෙරුවන් සරණ පිහිටනවා. අපගේ යහළු කම් මෙලොව කාමච්ඡුන්දයන් සහ පරලොව සතර අපායේ දුක සඳහා නම් නොවිය යුතුයි. පින්වත් ඔබ එවැනි යහළු කම් ඇති කොට ගෙන තිබෙනවා නම් එවැනි යහළුවන් නිවැරදි කොට ගැනීම හෝ මඟහැර සිටීමයි ඔබ ඔබට කරගන්නා වූ සත්පුරුෂ භාවය වෙන්නේ. බුදුරජාණන් වහන්සේ දේශනා කරනවා "යමෙක් තමන්ගේ ගව රැළ මෙතෙකැයි නොදන්නේ ද? හෙතෙම තම ගව සමූහයා නොරකී" කියල. ඒ වගේ මයි "යමෙක් ශීලය ගැන නොදන්නේ ද, ශීලයේ ආනිශංශයන් ගැන නොදන්නේ ද ඔහු මෙලොවත්, පරලොවත් විනාශ කොට ගන්නවා"ය කියල. "නුවණැත්තා ප‍්‍රසංසාව ද, වස්තු ලාභ ද, පරලොව සැපය ද පතමින් තමනුත් සිල්පද රකිමින් අනුනට ද ශීලයෙන් පූර්වාදර්ශයන් ලබා දෙන බව" බුදුරජාණන් වහන්සේ දේශනා කරනවා. පින්වත් මහත්මයෙක් භික්‍ෂුව ගෙන් ප‍්‍රශ්නයක් විමසුවා, "ස්වාමීන් වහන්ස, තමන් කල්‍යාණ මිත‍්‍ර භාවයෙන් යුතුව අනුනට ශ‍්‍රද්ධාවෙන්, ශීලයෙන්, සමාධියෙන්, විදර්ශනාවෙන් පූර්වාදර්ශයක් ලබා දුන්නොත් අපිට ලැබෙන ආනිශංශයන් මොනවද?" කියල. "පින්වත් ඔබ ලබන සුන්දර ආනිශංශය තමයි, ඔබ සම්මා සම්බුද්ධ ශාසනයක පැවිදි උපසම්පදාවක් ලැබූ කල්හි ඔබට සුපටිපන්න ගුණයෙන්, උජුපටිපන්න ගුණයෙන්, ඤායපටිපන්න ගුණයෙන් පෝෂණය වූ සුන්දර මනුෂ්‍යයන්, දෙවියන්, බඹුන් සතුටු කරන සාමීචිපටිපන්න ගුණය ලැබෙනවා. එදාට ඔබ එක දිගට වරුවක් ධර්මයක් දේශනා කළත්, ධර්මය ශ‍්‍රවණය කරන ජනතාව නිහඬව එකත්පස්ව ශ‍්‍රද්ධාවෙන් එම ධර්මය අසා සිටිනවා" යැයි මම ඒ මහත්මයාට ප‍්‍රකාශ කළා. යම් පින්වත් ස්වාමීන් වහන්සේ නමක් එක පැයක් ධර්මයක් දේශනා කරද්දී ශ‍්‍රවණය කරන පින්වතුන් වේලාව බලනවා නම්, ඇඟමැලි කඩනවා නම් මෙවැනි ක‍්‍රියාවන්ට හේතුව ධර්මානුකූලව ඉහත ෙඡ්දයේ සඳහන් වෙනවා. "පින්වත් ජනතාව සද්ධර්මය ශ‍්‍රවණය කිරීමට ඇති කැමැත්තෙන් ක‍්‍රමානුකූලව බැහැර වෙනවා නම්, ඊට ප‍්‍රධාන ම එක හේතුවක් වනුයේ පැවිදි අපේ සාංසාරික ශ‍්‍රද්ධාවේ, ශීලයේ, සමාධියේ, විදර්ශනාවේ පූර්වාදර්ශයන් සමාජ ගත කිරීමේ දුර්වලභාවය යැයි" යම් ගෞරවණීය ස්වාමීන් වහන්සේ නමකට සිත් වේදනාවක් ඇති වුණොත් සමාව අවසර යදිමින් සටහන් තබනවා. පින්වත් පැවිදි අප ම නිහතමානී වෙලා, අපේ ම නිවැරදි භාවය උදෙසා, අපි සිතමුකෝ මෙය සටහන් තබන භික්ෂුව මේ ආසනය මත වැඩ සිටිමින් නුවණින් විමසනවා, අවංකව මම භික්‍ෂු, භික්‍ෂුණී, උපාසක, උපාසිකා සිවුවනක් පිරිසට, සම්‍යක්දෘෂ්ටික දෙවියන්ට, බඹුන්ට ශීලයෙන්, ශ‍්‍රද්ධාවෙන්, සමාධියෙන්, ප‍්‍රඥාවෙන් පූර්වාදර්ශයක් ලබා දෙනව ද කියල. ඊට පිළිතුරු ලෙස භික්‍ෂුව සටහන් තබන්නේ, "මේ සටහන් අපිට අපේ නිවැරදි වීම් උදෙසා පමණක් මයි," කියලයි. </Content>
    <Content name="book15chapter11" translatable="false">බුදුරජාණන් වහන්සේ දේශනා කරනවා, "යම් පින්වතෙක් කුසල් සහ අකුසල් සංස්කාරයන් වෙන් වශයෙන් දනී ද, මේ කුසල් සහ අකුසල් සංස්කාරයන්ගේ හටගැනීම වන අවිද්‍යාව දනී ද, මේ සංස්කාරයන්ගේ නිරෝධය දනී ද, මේ සංස්කාරයන් නිරෝධය කිරීමේ මාර්ගය වන ආර්ය අෂ්ඨාංගික මාර්ගය දනී ද, මේ දැක්ම එම පින්වතාගේ මාර්ග ඤාණයයි" කියල. මේ මාර්ග ඤාණය භවය උදෙසා නොව භව නිරෝධය උදෙසා ඔබව මෙහෙයවන මාර්ග ඤාණයයි කියල. මේ උතුම් මාර්ග ඤාණය අපෙන් දුරස්කරන්නේ අවිද්‍යාවේ අන්ධභාවයයි. බුදුරජාණන් වහන්සේ දේශනා කරනවා, "සත්ත්වයා කිළිටි කරන නැවත පුනර්භවය ඇතිකරන දුක් උපදවන අවිද්‍යා යෝගයක් තිබෙනවාය" කියල. මේ අවිද්‍යා යෝගය නිසා මයි අපි ‘රාජයෝග,’ ‘පැවිදි යෝග,’ ‘මංගල යෝග’ සොයමින් ජ්‍යොතිෂය සරණ යන්නේ. හැබැයි ඉතින් රටක ජනාධිපති වෙන්න, අගමැති වෙන්න හැමෝට ම බැහැ. එවැනි තනතුරු දරන්න නම් රාජ යෝගයක් තිබෙන්නට ම  ඕනේ. භික්ෂුව රාජ යෝගයක්ය කියල කියන්නෙ හඳහන බලලා සොයන දෙයක් නොවේ. ධර්මානුකූලව රාජ යෝගයක් කියන්නෙ රටක රජකම දැරීමට අවශ්‍ය පෙර පිනය. දෙවැනිව පටිච්චසමුප්පන්නව රජකම් කොට ඇති සාංසාරික පුහුණුවය. ඉහත රාජ යෝගයන් දෙක දුර්වල වූ තැන පින්වත් රජතුමාත්, රාජ්‍යයත් යන දෙක ම විනාශය කරා යන්න පුළුවන්. රටක රජකම දැරීමට වගේම උතුම් පැවිදිභාවයක් ලැබීමටත් පැවිදි යෝගයක් තිබිය යුතුය. පැවිදි යෝගයක් කියල ධර්මානුකූලව හඳුන්වන්නේ යම් ගිහි පින්වතෙකුට උතුම් පැවිදිභාවය ලැබීමට අවශ්‍ය පෙර පිනය. දෙවැනිව සාංසාරිකව උතුම් පැවිදිභාවයක් තුළින් ලැබූ පුහුණුවය. පැවිදිභාවයට පත්වෙන පින්වතාට පෙර පිනත්, සාංසාරික පුහුණුව හෙවත් "තෘෂ්ණා පච්චය උපාදානං" ධර්මතාවත් දුර්වල නම් අපේ පැවිදි ජීවිතයත්, උතුම් ශාසනයේ ආත්මගරුත්වයත් යන දෙකම අනතුරට පත්වෙන්න පුළුවන්කම තිබෙනවා. අවිද්‍යා යෝගයේ සැබෑම හැඩරුව වෙන්නේ යම් පින්වතෙක් අධ්‍යාත්මික රූපයත්, බාහිර රූපයත්, විඤ්ඤාණයන් එකතුවෙන් සකස්වෙන ඵස්සයේ ඉපදීමයි. "ආශ්වාදය සහ ආදීනවය තතු සේ නිවැරදිව නොදනී ද, ඔහු ඒ හේතුවෙන් ම ඵස්සයේ යම් අවිද්‍යාවක් තිබේ ද, ඒ අවිද්‍යාව ඔහු තුළ උපදිනවාය" කියල බුදුරජාණන්වහන්සේ දේශනා කරනවා. ඵස්සය තුළ බැසගෙන තිබෙන අවිද්‍යාව සත්ත්වයා නොදකින නිසා ම ඵස්සය හේතුවෙන් සකස් වෙන ඇලීම්, ගැටීම් සහ උපේක්ෂාවන්ට සත්ත්වයා බැඳී යනවා. එහි ඵලය වෙන්නේ කුසල්, අකුසල් සංස්කාරයන්ගේ වැඞීම පමණක් මය. "මේ වැඩෙන කුසල් සහ අකුසල් සංස්කාර අවිද්‍යාව මුල්කොටගෙන ම සත්ත්වයා කිළිටි කරන, සත්ත්වයා නැවත උපතකට යොමුකරන භවයෝගයක් ද තිබෙනවා"ය කියල බුදුරජාණන් වහන්සේ දේශනා කරනවා. කාමභවය, රූපී භවය සහ අරූපී භවය යන භවාත‍්‍රයේ ඉපදීම, භවයේ ආශ්වාදය, ආදීනවය සහ නිස්සරණය යම් පින්වතෙක් තතුසේ නොදනී ද ඔහු තුළ භව තෘෂ්ණාව ඇතිවෙනවා. භවයේ උපතකට හේතුවන උපාදානයේ අර්ථය සහ හැඩරුව නොහඳුනන නිසා ම අපි කාම උපාදාන, දිට්ඨි උපාදාන, අන්‍යශීලව‍්‍රත උපාදාන මගේ කොට ගන්නවා. තමා තුළ ඇතිවෙන්නාවූ උපාදානය හෙවත් බැඳියාම තුළ මම සිටිනවාය කියල දකිනවා. එම උපාදානය මගේ ම ආත්මය කොට දකිනවා. සම්මා දිට්ඨියේ දුර්වලභාවය හේතුවෙන් සකස්වෙන සම්මා සතියේ දුර්වලභාවය තමා තුළ සකස්වෙන උපාදානය හෙවත් බැඳියාම තෘෂ්ණාවේ ඵලයක් බව විවෘත කොට දකින්නේ නැහැ. පින්වත් ඔබ හොඳින් බුදුගුණයන් මෙනෙහි කරන කෙනෙක් නම් ඔබ මරණාසන්න මොහොතේ බුදුරජාණන් වහන්සේ කෙරෙහි බැඳී යනවා. එවිට ඔබ අනිවාර්යයෙන් ම කාමභවයේ දිව්‍ය හෝ මනුෂ්‍ය උපතකට යනවා. පින්වත් ඔබට මරණාසන්න මොහොතේ බුදුරජාණන් වහන්සේ සිහිපත් වෙනවා. ඔබ ඒ බැඳියාම විනිවිද දකිනවා. තෘෂ්ණාව නිසා මයි මේ බැඳියාම ඇතිවුණේ. පින්වත් ඔබ බුදුරජාණන් වහන්සේගේ රූපකාය කායානුපස්සනාවෙන් දකිනවා. සිතේ සකස්වෙන සියලූම ධර්මතාවන් වේදනානුපස්සනාවෙන්, චිත්තානුපස්සනාවෙන්, ධම්මානුපස්සනාවෙන් දකිනවා. තෘෂ්ණාවට සතරසතිපට්ඨාන ධර්මයන්ගෙන් වැට බැඳුන තැන උපාදානය බල රහිත වෙනවා. පින්වත් ඔබ අනාගතයේ ඔබ ලබන ස්වභාවික මරණයට පෙර මනසින් මියයන්න. හැබැයි ඉතින් ශීලයෙන් පෝෂණය වූ ඉන්ද්‍රිය සංවරය ඔබට තිබෙන්නට  ඕනේ. ඉන්ද්‍රිය සංවරය දුර්වල වූ තැන ධර්මයේ නාමයෙන් අපි කරන්නේ මෝඩ වැඩ මය. පින්වත් ඔබ මනසින් මියයද්දි ඔබට ඔබ තුළින් හඳුනාග න්න පුළුවන්, ඔබගේ බැඳියාම හෙවත් උපාදානයන් මොනවාද කියල. එවිට පින්වත් ඔබට පුළුවන් විවේකීව එම උපාදානයන් කෙරෙහි ධර්මානුකූලව තෘෂ්ණාව සියුම් කොට ගන්න. පින්වත් ඔබ කැමති දිව්‍ය, මනුෂ්‍ය, කාමභවයේ උපතකට නම් එම දිව්‍ය, මනුෂ්‍ය සැපයන් කෙරෙහි තෘෂ්ණාව සතරසතිපට්ඨාන ධර්මයන් තුළින් බැහැර කොට ගන්න. ඔබ කැමති ද්වේශයට, වෛරයට, පළිගැනීමට, දුශ්ශීලභාවයට නම් ඔබට පුළුවන් සතර අපාය නමැති කාමභවයේ අනතුර දැක ද්වේශය" දුශ්ශීලභාවය කෙරෙහි තෘෂ්ණාවන් සියුම් කොට ගන්න. ද්වේශයට හේතුවන මමත්වයේ දැඩිභාවය සියුම් කොට ගන්න. මෙය සටහන් තබන භික්ෂුව නම් පෞද්ගලිකත්වය කයානුපස්සනාව නමැති බිම්බෝම්බයෙන් පුපුරුවා දමපු භික්ෂුවක්. පංචඋපාදානස්කන්ධ ලෝකය සංස්කාර හේතුවෙන් වෙනස් වෙමින් නැවත නැවත සකස් වෙමින්, වෙනස් වෙමින් ම යනවා. වස්සානය එනවා. වැස්ස වහිනවා. අපි වස් සමාදන් වෙනවා. ඒ වැස්සේ වේගයට වඩා වේගයෙන් සංස්කාරයන් රැස් වෙනවා. අපි පටිච්චසමුප්පන්නව භවයෙන් භවය පංචඋපාදානස්කන්ධ ලෝකය ම තිරිහන් කොට ගන්නවා. මේ සුන්දර වස්සානයේ වස් සමාදන්ව වැඩසිටින ගෞරවණීය ස්වාමීන් වහන්සේලාටත්, වස්සානය උපයෝගි කොටගෙන සුන්දර පිනෙන් බරවූ ආයුෂ, වර්ණය, සැපය, බලය තම ජීවිතවලට මුහුකොට ගන්නා ගිහි පින්වතුන්ලාටත් භික්ෂුව බොහෝම ගෞරවයෙන් දැනුම් දෙනව, "පින්වත් ඔබ මොනම හේතුවක් නිසාවත් අතීතය අමතක කරන්න එපාය" කියල. පින්වත් ඔබ අතීතය අමතක කළොත් වර්තමානයේදී ඔබ අනිවාර්යයෙන් ම රැවටීමට ලක් වෙනවා. මෙය සටහන් තබන භික්ෂුව කවදාකවත් අතීතය අමතක කරන්නේ නැහැ. ලොව්තුරා බුදුරජාණන් වහන්සේ පින්වත් ඔබට අතීත පංචඋපාදානස්කන්ධයේ අනිත්‍යභාවය දැකීමේ භාවනාව දේශනාකොට තිබෙන්නේ වර්තමාන සහ අනාගත පංචඋපාදානස්කන්ධයන්ගේ අනිත්‍යභාවය මතුකොට දැකීමට නම් අනිවාර්යයෙන් ම අතීත පංචඋපාදානස්කන්ධයේ අනිත්‍යභාවය දැකීම අත්‍යවශ්‍ය නිසා මය. මේ සුන්දර වස්සානය භික්ෂුව අර්ථවත් කොට ගන්නේ අතීත පංචඋපාදානස්කන්ධ භාවනාව සිහිපත් කොට ගනිමින් මය. අතීත සංසාරයේ මම පටිච්චසමුප්පන්නව පැවිදි උපසම්පදාවන් ලබලා වස් කාලය, වස් ශීලය කොතෙක් නම් විහිළුවක් කොට ගන්නට ඇති ද? භික්ෂූන් වන අපගේ සුපටිපන්න ගුණයන්ගේ, උජුපටිපන්න ගුණයන්ගේ පෝෂණය උදෙසා ම බුදුරජාණන් වහන්සේ පැනවූ වස් ශීලයන් අගෞරවයෙන්" අශ‍්‍රද්ධාවෙන් දුර්වල කොට ගෙන අපි කොතෙක් නම් අකුසල් කඳු රැස්කොට ගන්නට ඇති ද? ඇසළ මාසයේ වැසි නැති ඉඩෝරයෙ වැසි නැති වස්සානයක් කුමකටද කියල මොන තරම් අධර්මයේ දෘෂ්ටීන්ට යටවී, අකුසල් කඳු රැස්කොට ගන්නට ඇති ද? මේ සියල්ල හේතුවෙන් මොන තරම් නම් සම්මා සම්බුද්ධ ශාසන අපි අහිමි කොට ගන්නට ඇති ද? ඒ අතීත පංචඋපාදානස්කන්ධයේ අසුන්දර මතකයන්, වර්තමානයේ සුන්දර විදර්ශනාත්මක ධර්මයේ කැඩපතක් බවට භික්ෂුව පත්කොට ගන්නේ අතීත පංචඋපාදානස්කන්ධය නැවත නැවත මතුකොට දැකීමෙන් මය. පටිච්චසමුප්පන්නව භික්ෂුව රැස්කොට ගත් සංස්කාර හේතුවෙන් ම වර්තමානයේ භික්ෂුවට තවත් සුන්දර වස්සානයක අයිිතිය ලබාදීල තිබෙනවා. එම අයිතිය උපයෝගී කොට ගෙන අතීතය අමතක කොට" වර්තමානයේ ආශ්වාදයට බැඳී ගියහොත් අපි අනාගත පංචඋපාදානස්කන්ධ ලෝකයේ සිරකරුවන් බවට මයි පත් වෙන්නේ. ඇත්ත ඇති සැටියෙන් දකින්නට නම් සම්මා සමාධිමත් සිතක් තිබෙන්නට ම  ඕනේ. සම්මා සමාධිමත් සිතක් කියන්නෙ ආර්ය අෂ්ටාගිංක මාර්ගයේ මාර්ග අංග හතකින් පෝෂණය වූ සිතක්. මේ සුන්දර සිත සකස් කොට ගැනීමට උපකාරක ධර්මයන් සකස් කොට දෙන්නේ සම්මා සතියයි. සම්මා සතිය ඇතිකොට ගත් පින්වතා පංච නීවරණයන්ගේ සහ සප්තබොජ්ඣංගයන්ගේ අයහපත සහ යහපත ගැන තමා තුළින් ම ස්වයං විශ්වාසයක් ඇතිකොට ගත් පින්වතෙක්. සමාජය තුළ ජීවත්වන බහුතරයක් පින්වතුන්ලා කාමච්ඡුන්ද, ව්‍යාපාද, ථීනමිද්ධ, උද්ධච්ඡු කුක්කුච්ඡු, විචිකිච්ඡුා යන පංචනීවරණ ධර්මයන්ට හරිම පි‍්‍රයය. පංචනීවරණ ධර්මයන් කැමැත්තෙන් ම මගේ කොටගෙන ජීවත් වෙනවා. පංච නීවරණයන් කෙරෙහි සක්කායදිට්ඨිය ඇතිකොට ගන්නවා. පංචනීවරණ ධර්මයෝ සක්කායදිට්ඨිය විසිනුත්, සක්කායදිට්ඨිය පංචනීවරණයන් විසිනුත් එකිනෙකාට බොහෝ ම සහෝදරත්වයෙන් පෝෂණය කොට ගන්නවා. පින්වත් මවක් භික්ෂුවට ප‍්‍රකාශ කරනවා, "ස්වාමීන් වහන්ස, මගේ දරුවන්ගේ සහ ස්වාමිපුරුෂයාගෙන් තොර ලෝකයක් මට නැහැ"යි කියල. එම පින්වත් කාන්තාව තම පවුල නමැති ලෝකයේ රැජන වෙලයි ජීවත් වෙන්නේ. ඵස්සය හේතුවෙන් සකස් වෙන පංචඋපාදානස්කන්ධය කෙරෙහි තෘෂ්ණාව ඇයගේ රජ කිරුළ තව තවත් ශක්තිමත් කොට දෙනව. නිරෝධය කළ යුතු වූ ධර්මයක් රාජ්‍යයක් කොට ගැනීමේදී ඇයගේ මුවින් පිට වන සෑම වචනයක්ම තෘෂ්ණාව සංවර්ධනය කරන රාජාසන කතාවන් මය. බුදුරජාණන් වහන්සේ දේශනා කරනවා, "සතර මහා ධාතුවෙන් සැදුණු මේ තුඹස ඒ කියන්නෙ පින්වත් ඔබගේ ජීවිතය, රාති‍්‍රයට දුම් දමනවා, දහවලට මේ තුඹස ගිනි ගන්නවා"ය කියල. අපේ රටේ විශේෂයෙන්ම කාන්තා පක්ෂය රාති‍්‍ර නින්දට නිදි යහනට නඟින්නේ කුස්සියේ ලිප ගිනි නිවා දමා වුවත් තම පංචඋපාදානස්කන්ධ ලෝකයේ ඇවිලෙන ගිනි අඟුරු නම් නිවා දමාගෙන නොවේ. සම්මා සතිය දුර්වල සිතක පංචඋපාදානස්කන්ධ ගිනි රස්නය නම් නිවෙන්නේ නැහැ. </Content>
    <Content name="book15chapter12" translatable="false">රාති‍්‍රයේදී සියලූ වැඩ කටයුතු අවසන් වුව ද නිදි ඇඳේදී හෙට ගැන සැලසුම් කරනවා. ඒ කියන්නෙ අනාගත රූපස්කන්ධ තෘෂ්ණාවෙන් රත් කරනවා. හෙට උදෑසන විඳීම් සෙවීමේ බලාපොරොත්තුවෙන් ජීවිතය නමැති තුඹස දුම් දමනවා. පින්වත් ඔබ රාති‍්‍රයට සිහින දකින්නේ, උදෑසන අවදි වෙන්නේ රාති‍්‍ර තුඹසේ නොනිමී තිබූ දුම්රොටු වලින් රත්වෙලාය. ඒ නිසා ම පින්වත් ඔබේ ජීවිතය උදෑසන පටන් ගිනි ගන්නවා. ඒ කියන්නෙ රාති‍්‍ර සැලසුම් කළ දේවල් උදෑසන පටන් කි‍්‍රයාත්මක කරනවා. භික්ෂුව දෑස් පියාගෙන දකිනවා, මගේ ගිහි ජීවිතයේදී මාගේ තුඹස නමැති ජීවිතය කාමච්ඡුන්ද, ව්‍යාපාද, ථීනමිද්ධ, උද්ධච්ඡු කුක්කුච්ඡු, විචිකිච්ඡුා නමැති ගිනි පුපුරු හේතුවෙන් දුම් දමපු ස්වභාවය. අතීතයේ සම්මා සතිය අහලකවත් නොතිබූ මාගේ ජීවිතය, මේ කසළ ගොඩෙන් නැඟි දුම මගේ කොටගෙ නයි සිටියේ. අපි ජීවිතය කියල දකින්නේ ලෝකය කියල දකින්නේ, ජයග‍්‍රහණයක් කියල දකින්නේ කාමච්ඡුන්දයක් මය. කාමච්ඡුන්දයන් වැරදුණු තැනදී ව්‍යාපාද දුම ජීවිතය වෙලා ගන්නවා. විචිකිච්ඡුාවෙන් විසිරුණු සිත, උද්ධච්ඡුයන්ගෙන් ඔඩු දුවපු සිත, නැවත නැවත කාමච්ඡුන්දයට අදාළ දර මයි ගින්නට එකතුකොට දෙන්නේ. අද උදෑසන භික්ෂුව මුණගැසෙන්න පැමිණි මහත්මයෙක් ප‍්‍රකාශ කළා, "ස්වාමීන් වහන්ස, අපි අද අපේ සේවා ආයතනයේ වාර්ෂික විනෝද චාරිකාව යනවා"ය කියල. නැගෙනහිර පළාතේ තරුපහේ හෝටලයක දින දෙකක් විනෝද වෙන්නයි යන්න හදන්නේ. භික්ෂුව ඒ මහත්මයාට අවවාද කළේ, "මහත්තයෝ විනෝද වුණාට කමක් නැහැ. හැබැයි සතර සතිපට්ඨානය නම් අමතක කරන්න එපා"ය කියල. "අපි තරුපහේ හෝටලයක තාවකාලික විනෝදය උදෙසා සතර සතිපට්ඨානය අමතක කළොත්, ඊළඟ ජීවිතයේ විදර්ශනාත්මක අවබෝධය කොයිහැටිවුණත් සුන්දර තව්තිසාවේ මනහර නන්දන උයනේ දීර්ඝ දිව්‍ය සැප නම් අහිමි වෙන්න පුළුවන්" කියල. තරුපහේ හෝටලයක පිහිනුම් තටාකයේ හැමෝම නාන ජලය කෙරෙහි තෘෂ්ණාවෙන් බැඳුණොත්, සුන්දර තව්තිසාවේ අනෝතත්ත විලේ සීතල වතුරේ සුන්දර ආශ්වාදය අහිමි වෙන්න පුළුවන්. අපි සැවොම තවමත් සැප සහ දුක් විඳීම සොයා යන්නේ, එම විඳීම් තුළ මම සිටිනවාය කියල දකින්නේ එම විඳීම් අනුන් නිසා මයි මට ලැබුණේ කියල දකින්නේ, තවමත් අපි තුළ රාගයන්, ද්වේශයන්, අවිද්‍යාවන් නිධන්ගතව තිබෙන නිසා මය. "අවිද්‍යාව හේතුවෙන් සැප, දුක්, උපේක්ෂා විඳීම් තුළ බැසගෙන ජීවත් වීම නිසාම ජරා, ව්‍යාධි, මරණ, දුක අපිව යටකොටගෙන සිටියදී අපි සොයන අපි රකින විනෝදය, සතුට, ධනය, බලය, අඹු දරුවන් තුළින් ගොඩනඟන අනාගත සිහින මාලිගා වලින් කුමන ඵලයක් ද" කියල බුදුරජාණන් වහන්සේ දේශනා කරනවා. ගිහි සහ පැවිදි බේදයකින් තොරව ජරා, ව්‍යාධි, මරණ, දුක අපි සියල්ලෝම වේගයෙන් ලූහුබඳිනවා. මෙය සටහන් තබන භික්ෂුවටත් පසුගිය දවසක පින්වතෙක් අමතලා තිබුණා, "රාජගිරියේ අරියඤාණ මහඵ භික්ෂුව" කියල. ඉහත සුන්දර ධර්මයේ ඇමතීම තුළ භික්ෂුව අර්ථවත් කායානුපස්සනාවමයි, ජරා, ව්‍යාධි සැබෑ ධර්මයන්මයි මතුකොට දකින්නේ. නමුත් එම පින්වත් මහත්මයා මතුකොට ගන්නේ ද්වේශය පමණක් මය. යම් පින්වතෙක් අප‍්‍රමාදීව, සිහි නුවණින් අනුන්ගේ වැරදි නොසොයා, පින්වත් තමන්ගේ වැරදි දකිමින් තම සිතෙන්, කයෙන්, වචනයෙන් ධර්මයේ හැසිරෙයි ද, එම පින්වතා ඇලීම් සහ ගැටීම් නමැති කසළ ගොඩ විඳින්නෙක් නොව ඔහු ඇලීම්, ගැටීම් පිරිසිඳ දකින්නෙක් ම වනු ඇත. "පින්වත් ඔබ දෙමාපියන් රකින, අඹු දරුවන් රකින, රට, ජාතිය, ආගම රකින ගෞරවනීය පින්වතෙක් වීමට පුළුවන. සැබැවින් ම ඔය ඉහත සියල්ල ම රැක්කත්, පින්වත් ඔබ ඇලීම් සහ ගැටීම් ඉදිරියේ උපේක්ෂාව මතුකොට ගැනීමට අදක්ෂ නම් ඔබ විසින් ඔබව නොරකින ලදැ"යි බුදුරජාණන් වහන්සේ දේශනා කරනවා. පංචඋපාදානස්කන්ධ ලෝකය සංස්කාර හේතුවෙන් පටිච්චසමුප්පන්නව හති දමමින් දිව්වත්, භවය නමැති එකම තැන නැවතිලා තිබෙන්නේ කාම භවය, රූප භවය, අරූප භවය කවුරු කොහොම වර්ණනා කළත්, භවය යනු ජාති, ජරා, ව්‍යාධි, මරණයන්ට තෝතැන්නක් මය. භික්ෂුව පින්වත් ඔබට මේ සටහන් තබන්නේ භවයේ පැළපදියම් වීම උදෙසා නම් නොවේ. භවයට හේතු වන උපාදානයන්ගේ කලකිරීම උදෙසා මය. මීට වසර අටකට පෙරාතුව භික්ෂුව වර්තමානයේ වැඩ සිටින කුටියට වැඩම කරද්දී මේ කුටිය අවට පරිසරය මගේ කොටගෙන සැරිසැරූ තාරුණ්‍යයෙන් ඔදවැඞී සිටි මොනරාගේ ලස්සන පිල්කළඹ දැන් ඔක්කොම හැලිලා, පොල් මුඕඩක් වගේ පිහාටු ටිකක් පමණක් මයි ඉතිරිවෙලා තිබෙන්නේ. භික්ෂුවට මතකයි, අතීතයේ මේ තරුණ මොනරා, තම ලස්සන පිල්කළඹ විහිදාගෙන, සට සට හඬින් පිල්කළඹ ලාලිත්‍යකට ගස්සමින්, පිල් කළඹින් නැෙඟන සට සට හෙඞ් රිද්මයට පාද තබමින් කුටිය ඉදිරිපිට වැලි ගොල්ලේ මහත් අභිමානයෙන් නටපු හැටි. දැන් ඒ ආඩම්බරකම් ඔක්කෝම වයෝවෘද්ධ මොනරාගේ ජීවිතයෙන් පලා ගිහිල්ලා. මොනරා දන්නේ නැහැ, මේ ජරා, ව්‍යාධි ධර්මතාවට කියන්නෙ රූපයේ ආදීනවය කියල. දැන් මේ වයෝවෘද්ධ මොනරාට ඉතිරිවෙලා තිබෙන්නේ කැලයේ සුන්දරව රඟන අනෙක් තරුණ මොනරුන්ගේ අපූරු රංගනයන් දෙස ශෝකයෙන් බලා සිටීම පමණක් මය. තවත් ටික දවසකින් වයෝවෘද්ධ මොනරාගේ ආධ්‍යාත්මික සතරමහා ධාතුව බාහිර සතර මහා ධාතුවටම මුහුවෙලා යාවි. මොනරාගේ පටිච්චසමුප්පන්න විඤ්ඤාණය සමහර විට නැවත මොනර බිත්තරයකට ම බැස ගනීවි. ඊයේ විනෝද චාරිකාව ගිය පින්වත් මහත්මයා භික්ෂුවට සුන්දර විදර්ශනාත්මක සප්තබොජ්ඣංගයන් මොනවට මතුකොට දෙන මේ රාති‍්‍රයේදී තරුපහේ හෝටලයේ විසිතුරු ශාලාවක් තුළ සුව පහසුව වාඩි වෙලා, මිල අධික ආහාර වේලක, විදේශීය මත් වතුරක, සුන්දර නර්තනයක රස බලනවා ඇත. සුන්දර මනුෂ්‍ය ජීවිතයක් ලැබුණු අපිට වැරදුණොත් එම වරද නිවැරදි කොටගන්න නම් කල්ප ගණනාවකටවත් ලැබෙන්නේ නම් නැහැ. මේ වයෝවෘද්ධ මොනරා අතීතයේ වරද්ද ගත්ත කෙනෙක් මය. සමහර විට මේ වයෝවෘද්ධ මොනරා පෙර ජීවිතයේ සිල් පද දුර්වල කොට ගත්ත, නර්තනයට ප‍්‍රිය කරපු මනුෂ්‍යයෙක් වෙන්න පුළුවන්. මනුෂ්‍ය සමාජයේ මොන තරම් නම් සිටිනවාද, සිල් පද දුර්වල කොටගෙන නටන ඇත්තෝ, රාති‍්‍ර සංගීත සංදර්ශන වල රාති‍්‍ර සමාජශාලාවන් වල. පින්වත් ඔබ නටන්නේ මත් වතුරෙන් මත්ද්‍රව්‍ය වලින් මත් වෙලා නම්, කාමයේ වරදවා හැසිරෙමින් නම්, පින්වත් ඔබත් පටිච්චසමුප්පන්නව සුන්දර මොනරෙක් වෙලා උපදින්න පුළුවන්. හැබැයි ඉතින් ලස්සන පිල්කළඹක් ලබන්න ලස්සන දේවල් දන්දීලත් තිබෙන්න  ඕනේ. නර්තනයයි ශීලයයි අර්ථවත්ව මුහුවුණ තැන, ඔබ කැමැති නම් ඔබේ ඊළඟ පටිච්චසමුප්පන්න ජීවිතය දිව්‍ය තලයක මහේශාක්‍ය දෙවියන් නර්තනයෙන් පිනවන සුන්දර දිව්‍ය නාට්‍යාංගනාවක්, නර්තන ශිල්පියෙක් වෙන්න පුළුවන්. පින්වත් ඔබ නර්තනය ඉගෙන ගත්තාට කමක් නැහැ; ඔබගේ නර්තන ජීවිතය පංචශීලයෙන් ආරක්ෂා කොට ගැනීම අත්‍යවශ්‍ය වෙනවා. හැබැයි ඉතින් පින්වත් ඔබේ ජීවිතය පංචශීලයෙන් පෝෂණය නොවී ඔබේ නර්තන ජීවිතය මෛති‍්‍රයෙන් පමණක් පෝෂණය වුණොත්, එයත් ඔබට බලවත් අනතුරක් මය. </Content>
    <Content name="book15chapter13" translatable="false">සුන්දර වස්සාන කාලයෙන් හරි අඩක් ම ගෙවී ගිහිල්ලා. අදත් උදෑසන භික්ෂුව පිණ්ඩපාතයට කුටියෙන් බැහැරට වැඞීමට පෙරාතුව, මොහොතක් ඇස්දෙක පියා ගෙන ආවර්ජනය කළා, "මා විසින් සමාදන් වුණා වූ වස් ශීලය, මේ උදෑසන නැවත ආවර්ජනය කරමි"යි කියල. භික්‍ෂූන් වන අපි, සෑම උදෑසනක ම අප සමාදන් වූ වස් ශීලය අමතක වීමට ඉඩ නොදී ආවර්ජනය කළ යුතු වෙනවා. බුදුරජාණන් වහන්සේ දේශනා කොට තිබෙනවා, "අනාගතයේ යම් දවසක සූත‍්‍රගත ධර්මයන් සහ අභිධර්මයන් අතුරුදන්ව ගිය ද, උතුම් විනය ධර්මයන් ජීවමානව තිබේ නම්, මේ උතුම් සම්මා සම්බුද්ධ ශාසනය ජීවමානව තිබෙනවා"ය කියල. උපසම්පදා භික්ෂූන් වන අපි උතුම් ප‍්‍රාතිමෝක්‍ෂ ශීලයේ ආරක්‍ෂාව උදෙසා, සහ ශක්තිය උදෙසා කැප වෙන මොහොතක් පාසා අපි උතුම් සම්මා සම්බුද්ධ ශාසනයේ ආරක්‍ෂකයින් ම වෙනවා. පසුගියදා භික්ෂුව වැඩසිටින කුටියට තරුණ උපසම්පදා ස්වාමීන් වහන්සේ නමක් වැඩම කළා. උන්වහන්සේ තුන් සිවුරත්, පාත‍්‍රයත් දරාගෙන දහවල් එකොළහයි තිහට පමණ කුටියට පැමිණියේ, පොලිතීන් කවරයක කෙසෙල් ඇවරියකුත් දමා ගෙනයි. දෙපට සිවුර උරහිසේ දමා ගෙන, පාත‍්‍රය උරහිසේ එල්ලා ගෙන, කෙසෙල් ඇවරියක් පොලිතීන් කවරයක දමාගෙන වැඩම කළ තරුණ භික්ෂුවගේ දර්ශනය, හරිම අවලස්සන දර්ශනයක්. උන්වහන්සේ කුටියට වැඩම කරල, හිටගෙන සිටින ඉරියව්වෙන් ම, කෙසෙල් ගෙඩි දෙකක් වැළඳුවා. එය ඊටත් වඩා අප‍්‍රසන්න දර්ශනයක්. මෙය සටහන් තබන භික්ෂුව උන්වහන්සේට අවවාද කළේ, "කරුණාකර ඔබ වහන්සේ තනිව කුටිවල වැඩ සිටීමට උත්සාහ කරන්නේ නැතිව වැඩිහිටි ස්වාමීන් වහන්සේලා වැඩ සිටින ආරණ්‍යයක නැවතිලා විනය ඉගෙන ගන්න"ය කියල. උන්වහන්සේ පෙරළා භික්ෂුවට ප‍්‍රකාශ කළේ, තමන් හුදෙකලාවයි ඉන්න කැමති කියල. ශීලයෙන් දුර්වල හුදෙකලාව, සම්මා හුදෙකලාවක් නම් වෙන්නේ නැහැ. ශීලයෙන් දුර්වල හුදෙකලාව මිච්ඡුා හුදෙකලාවක් බවට මයි පත් වෙන්නේ. භික්ෂුවකගේ ශීලයෙන් ශක්තිමත් ඉන්ද්‍රිය සංවරය, ඒ කියන්නෙ ශීල විශුද්ධිය, එම සුන්දර ශීල විශුද්ධිය තුළින් උපදිනා චිත්ත විශුද්ධිය හෙවත් සමාධිමත් සිත තමයි, භික්ෂුවක ගේ භික්‍ෂූත්වය අර්ථවත් කරන සුන්දර ම හැරවුම් ලක්ෂය වෙන්නේ. "එම නිසා තරුණ උපසම්පදා ස්වාමීන් වහන්සේලා කැලයේ හුදෙකලා වීමට කලබල නොවී, සිත කලබල කරන ඉන්ද්‍රිය අසංවරය, පාලනය කොට ගැනීමට වැඩිහිටි ගුරු ඇසුර හෙවත් නිස සමාදන් වීම අත්‍යවශ්‍ය විනය කාරණාවක් වෙනවා"ය කියන කාරණය තේරුම් ගත යුතු වෙනවා. උතුම් ශීලයට පුළුවන් සිත සමාධියෙන් දැහැන් ගත කරන්නට. පින්වත් ඔබට මේ සටහන තබන රාත‍්‍රිය, හරිම නිහඬ රාත‍්‍රියක්. රැහැයියෙකු ගේ කෑගැසීමක්වත් ඇසෙන්නේ නැහැ. කැලෑ පරිසරය ම භාවනාවක දැහැන් ගත වෙලා සිටිනවා වගේ මයි. ශීලයේ අර්ථයන් ගැන අබමල් රේණුවක තරම් වත් නොදන්න, පරිසරයේ මේ නිහඬ දැහැන් ගත වීම, මිච්ඡුා දැහැන් ගත වීමක් මයි. සතර මහා ධාතුවේ අකීකරු වායෝ ධාතුව කොයි මොහොතක හෝ පරිසරයේ සමාධිමත් දැහැන, එකම ඝෝෂාවක් බවට පත් කරාවි. එම ඝෝෂාව, බුදුරජාණන් වහන්සේ ගේ ශ‍්‍රාවකයෙකුට, ගැටීමට හේතුවක් නම් නොවේ. එය බුදුරජාණන් වහන්සේ ගේ ශ‍්‍රාවකයෙකුට අවබෝධාත්මක ධම්මානුපස්සනාවක් පමණක් මය. භික්ෂුවක ගේ හුදෙකලාව, ඝෝෂාවක් ඉදිරියේ කැඞී බිඳී යනවා නම්, එම භික්ෂුව පුහුණු කොට තිබෙන්නේ, ආර්ය හුදෙකලාවක් නම් නොවේ. එය හුදු හුදෙකලාව කෙරෙහි ඇලීමත්, ඝෝෂාව කෙරෙහි ගැටීමත් පමණක් මය. පරිසරය නිරතුරුව මතු කොට දෙන සතර මහා ධාතුවේ වෙනස් වීම්, අපි නිරතුරුව ම ධම්මානුපස්සනාව තුළින් මයි මතු කොට දැකිය යුත්තේ. පරිසරය තුළ සකස් වෙන හිරු රශ්මිය, වැස්ස, පින්න, ශීතල, නියඟ, සුළඟ, සතර මහා ධාතුවේ වෙනස් වීම් හේතුවෙන් නිරතුරුව ම, එකිනෙකට වෙනස් ප‍්‍රතිචාරයන් දක්වනවා. යම් වෙනස් වීමක් සකස් වෙන තැන, එම වෙනස් වීම කෙරෙහි, අපි ඇලීම් හෝ ගැටීම් ඇති කොට ගත හොත්, ඒ ඇලීම් සහ ගැටීමුත් වෙනස්වන ස්වභාවයෙන් ම යුක්ත බව තේරුම්ගත යුතු වෙනවා. සතර මහා ධාතුවේ කෙටි ආශ්වාදයත්, සතර මහා ධාතුවේ දීර්ඝ ආදීනවයත් නුවණින් දකින පින්වතා සතර මහා ධාතුවේ නිස්සරණය මතු කොට ගන්නේ මේ සියලූ ධර්මතාවයන් ගේ අනිත්‍යභාවය මතු කොට දකින ධම්මානුපස්සනාවෙන් මයි. යම් භික්ෂුවක් දක්‍ෂ නම් සෞම්‍ය රාත‍්‍රී සඳ කිරණ යනු, තේජෝ ධාතුවේ ආශ්වාදය වශයෙන් දකිමින්, එම තේජෝ ධාතුවේ ආශ්වාදය නමැති ධර්මතාව අනිත්‍ය බව දකින්න, පින්වත් ඔබ ඒ මොහොතේ සිටින්නේ සුන්දර ධම්මානුපස්සනාව තුළයි. පින්වත් ඔබ තුළ මහ දවල්, දහදිය වැගිරෙන තද හිරු රශ්මිය යනු, තේජෝ ධාතුවේ ආදීනවය බව දකිමින්, තද අව් රස්නය හේතුවෙන්, ගැටෙන තම සිත, අනිත්‍ය වූ පංච උපාදානස්කන්ධයක් වශයෙන් දකින්න දක්ෂ නම් පින්වත් ඔබ අසහන කාරී දහවලක, සුන්දර ධම්මානුපස්සනාව තුළ නැවතී සිටින පින්වතෙක් වනු ඇත. මෙය සටහන් තබන භික්ෂුව මොහොතක් නාසයෙන් ඉහළට ගන්නා ආශ්වාසයට සිත යොමු කරමින්, එම ආශ්වාසය නැවත නාසයෙන් පිට කරන මොහොතේ, ආශ්වාස ප‍්‍රශ්වාස කයේ අනිත්‍යභාවය දකිමින් වර්තමානයේ සුන්දර ධම්මානුපස්සනාව තුළයි වැඩ සිටින්නේ. උතුම් ධම්මානුපස්සනාවෙන් මිදුණ සිත නිරතුරුව ම විඳීම් සොයාගෙන, රූප පසුපස්සේ අයාලේ ම යනවා. බුදුරජාණන් වහන්සේ ධම්මානුපස්සනාවෙන් බැහැරව අයාලේ යන සිත උපමා කරන්නේ, අත්තෙන් අත්තට පනින වඳුරෙකුටයි. මේ වඳුරා තෘෂ්ණාවේ ආහාරයෙන් විඳීම්, හඳුනා ගැනීම්, චේතනාවන්, දැනීම් නමැති අතු පතර සිත් සේ දුව පැන ඇවිදිනවා. උපාදානය නමැති ගසෙන්, භවය නමැති ගසට අවසානයේ පනින මේ වඳුරා පටිච්චසමුප්පන්නව දුක සහ සැප ඉදිරියේ සත්ත්වයා තිරිහන් කරනවා. අගෝස්තු මාසයේ මේ ප‍්‍රදේශයට බලාපොරොත්තු රහිතව ඇද වැටුණු මහ වැස්සෙන් මළානිකව තිබූ ගහකොළ ආයෙමත් ළා කොළ පැහැයෙන් දලූ දමලා. කුටිය අවට වනපෙත මගේ කොට ගෙන, තෘෂ්ණාවෙන් උපාදානය කොට ගෙන සිටින වඳුරු රංචුව, නැවුම් දලූ කොළ වලට වහවැටිලා මේ දවස්වල ඉන්නේ හරිම ප‍්‍රබෝධයෙන්. මේ වඳුරු රංචුව දන්නවා නම්, මනුෂ්‍ය අපිත් ඵස්සය තෘෂ්ණාවෙන් තෙත් කරද්දී අපේ පංච උපාදානස්කන්ධයේ හැසිරීමත්, වඳුරෙක්ගේ අත්තෙන් අත්තට පැනීම වගේ මයි කියල, වඳුරන්ටත් ආඩම්බරයක් ඇති වේවි. සුන්දර මනුෂ්‍යයින් වන අපි, ගස් වල දලූ, කොළ සහ පල, රසට පිසලා ප‍්‍රණීතව ආහාරයට ගනිද්දී, වඳුරු රංචුව ගස් වල දලූ, කොළ, මල් අමු අමුවේම තිත්ත, කර්කශ රසයට ආහාරයට ගන්නේ හේතුඵල ධර්මයන් නිසා මය. ධර්මානුකූලව සංස්කාරයන් විපාක දෙන්නේ පුදුමාකාර සාධාරණ ක‍්‍රමවේදයකටය. භික්ෂුවට මතකයි, වරක් දැඩි ලෙස අසාධ්‍යව සිටි පිළිකා රෝගී පින්වතෙක් බලන්නට ගිය අවස්ථාවේදී, එම රෝගී පින්වතා තමන් ඉදිරියේ තිබූ මිල අධික කිරිපිටි වර්ග සහ ආහාර වලින් පිරුණු අල්මාරිය පෙන්වා භික්ෂුවට, වචන ගොත ගසමින් කියනවා, "මේ මොන ආහාර පාන තිබුණත් මට මේවායින් දැන් ශත පහක වත් වැඩක් නැහැ. ඇල්වතුර පොදක් වත් මගේ උගුරෙන් පහළට යන්නේ නැහැ" ය කියල. ඉහත රෝගී පින්වතා එම කතාව කියන කොට භික්ෂුව හොඳටෝම දන්නවා, එම පින්වතා භික්ෂුව ඉදිරියේ මේ සිදු කරන්නේ, ධර්මයේ පාපොච්චාරණයක්ය කියල. සංසාරයේ ද්වේශයෙන් සිදු කොට ගත් සිල්පද බිඳීම්, මේ පින්වතාට සුවසේ විපාකයන් ලබා දෙනව. අහිංසක රෝගී පින්වතුන්ලා, ඒ වගේ මයි ආර්ථික ප‍්‍රශ්න වලින් පීඩිත අහිංසක පින්වතුන්ලා අපි ළඟට ඇවිල්ලා ගොඩාක් දුක් ගැනවිලි කියා සිටිනවා. එවැනි පින්වතුන්ලා ගේ සතුටකින් තොර, දුකේ කතාවන් නිහඬව අසා සිටීම පමණක් මයි අපිට ඉතිරි වෙලා තිබෙන්නේ. බුදුරජාණන් වහන්සේ දේශනා කරනවා, "දැඩි මසුරු සිතින්, තමන් දන් නොදෙන, දන් පූජා කරන අනුන්ව වළක්වන, මසුරු පුද්ගලයා සතර අපායට වැටෙනවා"ය කියල. "මෙවැනි මසුරු පුද්ගලයින්, ඊළඟ ජීවිතයේදී මනුෂ්‍ය කුලයක ඉපදුණොත්, ධනය සහ කාම සම්පත් දුකසේ ලබන, දිළිඳු කුලයක උපත ලබනවා"ය කියල. "ඔවුන් යමක් බලාපොරොත්තු වෙයිද, ඒවා ඉටු නොවේය" කියල. ඉහත ධර්මයට අදාළව, කාම සම්පත්, නිරෝගී භාවයන් ලබන්නට අපි පසුපස ඊට අදාළ සංස්කාරයන් දුර්වල නම් අපි කෙසේ සැප ලබන්නද? අපි හැමෝම සැපයට කැමතියි. මහත් බලය ඇති, මහත් ධනය ඇති පින්වතුන්ද කාම සම්පත් වලින් සෑහීමකට පත්වෙන්නේ නැහැ. ඒ නිසා ම බුදුරජාණන් වහන්සේ දේශනා කොට තිබෙනවා, "සම්මා දිට්ඨියෙන් පෝෂණය වුණා වූ, ශීලයෙන් ආරක්‍ෂාකාරී වුණා වූ සුන්දර සම්මා වායාමයන් සැපය උදෙසා පින්වත් ඔබේ ජීවිතයට එකතු කොට ගන්න"ය කියල. බුදුරජාණන් වහන්සේ දේශනා කරනවා, "යම් භික්ෂුවක් තුළ ඉවසීම ද, අවබෝධය ද, ඤාණයන් ද, යන මේ ධර්මයෝ ඇති ද, එවැනි නුවණැති, ඔහු කුලවතෙක් වුව ද, හීන කුලයක වුවද සිව්පසයෙන් පිදීමට සුදුසුය" කියල. "එවැනි උතුමන් උදෙසා, සිත්කලූ අසපු කරවන්න, ආරණ්‍යය, පැන් පොකුණ, සක්මන් මළු කරවන්න, ආහාර ද, පැන් ද, කැවිලි ද, ගිලන්පස ද දන් දෙන්න"ය කියල. "සැදැහැවත් උවසු උවැසියන් ආහාර පිළියෙල කොට, නිරතුරුව දාන ශාලාවේ දෙව, දෙව යැයිම හඬ නගනවා. ඒ පින් දහර දන් දෙන්නහුගේ ජීවිතය, වර්ණය, සැපය, බලයෙන් තෙමා ලනවා" යැයි බුදුරජාණන් වහන්සේ දේශනා කරනවා. පින්වත් ඔබ ලෝභ සිත්, ද්වේශ සිත්, මෝහ සිත් දුර්වල කොට ගෙන මයි දන් පූජා කොට ගත යුත්තේ. පින්වත් ඔබගේ දානමය චේතනාව ලෝභ, ද්වේශ, මෝහ ධර්මයන් ගෙන් කිළිටි වෙනවා නම්, අකුසල් මූලයන්ගෙන් පෝෂණය වූ එවැනි දානයක් විපාකයට එන්නේ සංසාරයේ තමන්ට පෙනි පෙනී මිල අධික ප‍්‍රණීත ආහාරපාන තිබුණත් ඒවා පරිහරණය කරන්න බැරි රෝගී භාවයන්ට පත්වෙලා මයි. එසේත් නැත්නම් අමු අමුවේ ම, දලූ කොළ, පල බුදින වඳුරන් වැනි සතුන් බවට පත්වෙලා මයි. මෙය සටහන් තබන භික්ෂුව මොහොතක්, ඇස්දෙක පියාගෙන දකිනවා, "අපි මේ අත් දකින සැප සහ දුක් කවුද අපිට දෙන්නේ" කියල. භික්ෂුව ළමා කාලයේදී සිතුවේ, "මේ සැප සහ දුක් මට දෙන්නේ මගේ දෙමාපියන්ය" කියල. තරුණ කාලයේදී භික්ෂුව සිතුවා, "මේ සැප සහ දුක් මට දෙන්නේ රට කරවන රජය විසින්ය" කියල. දැන්නම් භික්ෂුව හොඳටෝම දන්නවා, සැප සහ දුක් කවුද අපිට දෙන්නේ කියන තැනදී ම අපි ධර්මයේ දෘෂ්ටියකට වැටෙනවාය කියල. එම දෘෂ්ටිය පුද්ගල සංඤ්ඤාවට බැසගත් ආත්මීය දෘෂ්ටියක්. පින්වත් ඔබ, ඔබ ඉදිරියේ දිග හැරෙන සැප සහ දුක් වේදනාවන් පටිච්ච සමුප්පන්නව දකින්න. අවිද්‍යාව ප‍්‍රත්‍යයෙන් සකස් වෙන ඵස්සය, තෘෂ්ණාවෙන් තෙත් කිරීමේ ඵලයයි, සැප සහ දුක කියන්නෙ. මෙම සටහන කියවන පින්වත් ඔබ, මොහොතක් පොතේ පිටුවෙන් සිත මෑත්කොට නුවණින් දකින්න, මොහොතින් මොහොත ඔබ තුළ සකස් වෙන්නේ, සැප හෝ දුක් වේදනාවක් නම්, එම විඳීම ඔබට කවුරුවත් දුන්න දෙයක් නොවේ. එම වේදනාව, ඵස්සය තෘෂ්ණාවෙන් තෙත් කිරීමේ හේතුඵල ධර්මයන් මය. "උතුම් සද්ධර්මයක් පරිශීලනය කරමින් වුවද, පින්වත් ඔබ මේ මොහොතේ පසු වන්නේ, සැප හෝ දුක් වේදනාවක් තුළ නම්, පින්වත් ඔබ වර්තමානයේ ජීවත් වෙන්නේ, මිථ්‍යා ප‍්‍රතිපදාවක් තුළ" යැයි, බුදුරජාණන් වහන්සේ දේශනා කරනවා. අවිද්‍යාව හෙවත් දුකේ බීජය, ඵස්සය නමැති තෙත් පොළවේ සක‍්‍රීයව තිබෙන තාක් කල්, සැප, දුක් සහ උපේක්ෂාවේ වල් පැලෑටි නැවත නැවත අපි උපද්දවනවා. එම නිසා පින්වත් ඔබ දක්‍ෂ විය යුතුයි, සංස්කාරයන් සකස් කොට දෙන මිථ්‍යා ප‍්‍රතිපදාවෙන් මිදී ධර්මයේ උපේක්‍ෂාව ඔබ තුළ ඇති කොට ගෙන, සම්‍යක් ප‍්‍රතිපදාව ජීවිතයට එකතු කොට ගන්න. දෙවි කෙනෙක් බුදුරජාණන් වහන්සේ ගෙන් ප‍්‍රශ්නයක් විමසනවා, "භාග්‍යවතුන් වහන්ස, මේ ලෝකයේ කවුරුන්ද සැප, දුක්, උපේක්‍ෂා විඳීම් කෙරෙහි උත්සාහ රහිතව, ජීවත් වෙන්නේ" කියල. බුදුරජාණන් වහන්සේ පිළිතුරු දෙනව, "විඳීම් කෙරෙහි උත්සාහ රහිතව වාසය කරන්නේ රහතන් වහන්සේලා පමණක් මය" කියල. x රහතන් වහන්සේ නමක් තුළ, තමන් උතුම් රහත් ඵලයට පත් වීමට පෙර, උතුම් රහත් ඵලය පිළිබඳව යම් ඡුන්දයක් තිබුණා ද උතුම් රහත් ඵලයට පත් වූ කල්හි එම ඡුන්දය සංසිඳී යනවා. x රහතන් වහන්සේ නමක් තුළ, තමන් උතුම් රහත් ඵලයට පත් වීමට පෙර, උතුම් රහත් ඵලය පිළිබඳව යම් වීර්යයක් තිබුණා ද උතුම් රහත් ඵලයට පත් වූ කල්හි එම වීර්යය සංසිඳී යනවා. x රහතන් වහන්සේ නමක් තුළ, තමන් උතුම් රහත් ඵලයට පත් වීමට පෙර, උතුම් රහත් ඵලය පිළිබඳව යම් අධිෂ්ඨානයක්, චිත්තයක් තිබුණා ද, උතුම් රහත් ඵලයට පත් වූ කල්හි, එම චිත්තය සංසිඳී යනවා. x රහතන් වහන්සේ නමක් තුළ, තමන් උතුම් රහත් ඵලයට පත් වීමට පෙර, උතුම් රහත් ඵලය පිළිබඳව යම් විමමසාවක් තිබුණා ද උතුම් රහත් ඵලයට පත් වූ කල්හි එම විමමසාව ද සංසිඳී යනවා. "මෙසේ ඇති කල්හි, එම උත්තමයෝ ඒකාන්තයෙන් ම ශාන්ත වූවෙක් වෙන්නේය" කියල, බුදුරජාණන් වහන්සේ දේශනා කරනවා. උන්වහන්සේලා තුළින් ඇලීම්, ගැටීම්, උපේක්‍ෂාවෝ ද සංසිඳී යනවා. </Content>
    <Content name="book15chapter14" translatable="false">දීර්ඝායුෂ ලබන්න අපි හැමෝම කැමතියි. භික්‍ෂුව අද උදෑසන පිණ්ඩපාතයට නිවසකට වැඩම කළ මොහොතේ, එම නිවසේ වයෝවෘද්ධ අම්මා කෙනෙක් කියනවා "අනේ ස්වාමීන් වහන්ස, ඔබ වහන්සේ මගේ ආයුෂත් අරගෙන ජීවත් වේවා" කියල. භික්‍ෂුව එම වයෝවෘද්ධ අම්මාට ප‍්‍රකාශ කළේ, "එසේම වේවා මෑණියෝ" කියල. භික්‍ෂුව එහෙම ප‍්‍රකාශ කළේ එම අම්මාගේ ආයුෂ භික්‍ෂුවට ලැබෙන නිසා නොවේ. ඇය මහා සංඝරත්නය කෙරෙහි ඇති කොට ගත්තා වූ මෛත‍්‍රි චිත්තය එම වයෝවෘද්ධ අම්මාගේ ආයුෂය දීර්ඝ වීමට කුසල් ධර්මයක් වෙන නිසා මයි. පින්වත් සත්පුරුෂ ඔබ, තවත් කෙනෙකුට ‘දීර්ඝායුෂ ලැබේවා’, කියල ආශීර්වාද කරන්න, ප‍්‍රාර්ථනා කරන්න, අකමැති වෙන්න ලැජ්ජා වෙන්න එපා. පින්වත් ඔබ තවත් කෙනෙකුට ප‍්‍රාර්ථනා කරන දීර්ඝායුෂය ඔබේ දීර්ඝායුෂය පිණිස මයි හේතු වෙන්නේ. පින්වත් ඔබට පුළුවන් නම් මේ මුළු රටේ ම ජනතාව, මේ මුළු ලෝකයේ ම ජනතාව එක මොහොතේ සිහියට නගා ගෙන, සියලූම ජනතාවට දීර්ඝායුෂ ලැබේවා කියල මෙත් සිතින් සිතන්න, එසේත් නැතිනම් දස දිශාවේ ම සත්ත්වයන් සිහියට නගා ගෙන සියලූම දිව්‍ය, බ‍්‍රහ්ම, මනුෂ්‍ය, සතර අපා සත්ත්වයන්ට දීර්ඝායුෂ ලැබේවා කියල මෙත් සිතින් සිතන්න, ඒ සෑම සිතුවිල්ලක් ම මෙත් සිතින් දීර්ඝායුෂ ප‍්‍රාර්ථනා කළ පින්වතාට, දීර්ඝායුෂ පිණිස මයි හේතු වෙන්නේ. අනුනට දීර්ඝායුෂ ප‍්‍රාර්ථනා කොට එම කුසල් සිතේ ශක්තියෙන් තමන්ට දීර්ඝායුෂ ලබන ධර්මයක් තමයි, මේ උතුම් සම්බුදු ධර්මය. භික්‍ෂුව මුණගැසෙන්නට පැමිණි මහත්මයෙක්, ප‍්‍රකාශ කළේ "මගේ අල්ලපු ගෙදර මනුස්සයාගේ මුහුණ දකිද්දී මට කේන්ති යනවාය" කියල. පවුලේ ඤාතීන් දකිද්දී, ආයතනයේ ප‍්‍රධානීන් දකිද්දී, තමන්ගේ ව්‍යාපාරික තරගකරුවා දකිද්දී, තමන්ට වඩා දක්‍ෂයන් දකිද්දී කේන්ති ගන්න පින්වතුන්ලා සමාජයේ අප‍්‍රමාණව සිටිනවා. මෙවැනි පින්වතුන් තමන් කෙරෙහි අනුකම්පාවෙන් තේරුම් ගන්න  ඕනේ, අනුන් කෙරෙහි ඇති කොට ගත්තා වූ මේ කේන්තිය, තමාගේ ආයුෂය හීනවීම උදෙසා ම හේතු වෙනවාය කියල. මහා සංඝරත්නය වන අපගේ ආයුෂය, වර්ණය, සැපය, භෝග සම්පත් සහ බලය වර්ධනය කොට දෙන ධර්මතාව වශයෙන් බුදුරජාණන් වහන්සේ දේශනා කොට තිබෙන්නේ, උතුම් සතර සතිපට්ඨාන ධර්මයන්ගේ ශක්තිය ජීවිත වලට එකතු කොට ගැනීමයි. බුදුරජාණන් වහන්සේ තම ශ‍්‍රාවකයන් වන අපට දේශනා කොට තිබෙනවා, තම පියාණන්ගෙන් උරුම වූ හැසිරීමට අදාළව, අපිට හැසිරෙන්නය කියල. අපගේ පියාණන් වන බුදුරජාණන් වහන්සේ ගෙන් අපට ලැබුණු පිය උරුමයේ හැසිරීම වෙන්නේ උතුම් සතර සතිපට්ඨාන ධර්මයන්ට අදාළව ජීවත් වීමයි. මහා සංඝරත්නය වන අපගේ ආයුෂය වැඞීම පිණිසත්, මේ උතුම් සම්මා සම්බුද්ධ ශාසනයේ ආයුෂය වැඞීම පිණිසත් බුදුරජාණන් වහන්සේ දේශනා කරන එකම ධර්මය වන්නේ ඡුන්දය, චිත්තය, වීර්යය, විමමසා කියන සතර ඍද්ධිපාද ධර්මයනුයි. මහා සංඝරත්නය වන අපි, කුසල් ධර්මයන් කෙරෙහි ඇති කොට ගන්නා ඡුන්දය හෙවත් කැමැත්තත්, ආර්ය අෂ්ටාංගික මාර්ගයෙන් පෝෂණය වුණා වූ උජුපටිපන්න ගුණය කෙරෙහි ඇති කොට ගන්නා වූ වීර්යයත්, උතුම් ඤායපටිපන්න ගුණයෙන් පෝෂණය වුණා වූ විදර්ශනාමය චිත්තයත්, මේ සියලූ ධර්මතාවන් අනිත්‍ය වූ ධර්මතාවයන් බව විනිවිද දකින විමංසාව කියන සතර ඍද්ධිපාද ධර්මයන් වඩන්නාගේ ආයුෂය දීර්ඝ වෙන බව බුදුරජාණන් වහන්සේ දේශනා කරනවා. උතුම් රහත්ඵල අවබෝධය නොලැබූ සෑම ගිහි, පැවිදි පින්වතෙක් ම සතර ඍද්ධිපාද ධර්මයන් වැඞීමේ දී කුසලයෙන් පෝෂණය වුණා වූ සංස්කාරයන්ගේ ශක්තිය ජීවිතයට එකතු කොට ගන්නවා. ගෞරවණීය සංඝ සමාජයේ අපි සිතෙන්, කයෙන්, වචනයෙන් කුසල් ධර්මයන් කෙරෙහි මයි කැමැත්ත ඇති කොට ගත යුත්තේ. අපි මේ සම්මා සම්බුද්ධ ශාසනය කෙරෙහි ලෝභ සිත් ඇති කොට ගත යුතු නැහැ. මේ උතුම් පැවිදි ජීවිතය කෙරෙහි පැවිදි ජීවිතයේදී අපි ලැබූ අධ්‍යාපනය, පදවි, තනතුරු, සිව්පසය කෙරෙහි ලෝභ සිත් ඇති කොට ගත යුතු නැහැ. ඉහත සෑම ධර්මතාවයක්ම, ආර්ය අෂ්ටාංගික මාර්ගයේ ශක්තියෙන්, විදර්ශනාවෙන් විනිවිද දකින්න. එවිට අපි තුළ වැඩෙන්නේ දීර්ඝායුෂයට අදාළ සතර ඍද්ධිපාද ධර්මයන් මයි. අපගේ පින්වත් මාතෘ භූමියේ ජීවත්වෙන ජනතාවගේ ආයුෂය වේගයෙන් අඩුවෙන දිශාවටයි ගමන් කරන්නේ. ඒ වගේ මයි අඩු ආයුෂයෙන් මියයන ළමා, තරුණ, මධ්‍යම මරණ මාර්ග අනතුරු හේතුවෙන් වැඩි වෙලා තිබෙනවා. සමාජය ඉදිරියේ අභියෝගයක්ව මතුවෙන ආයුෂ හීන වීමට එකම ධර්මානුකූල විසඳුම වෙන්නේ සතර ඍද්ධිපාද ධර්මයන් වැඞීමට අනුබල දෙන සමාජයක් බිහි කිරීමයි. නමුත් වර්තමානයේ අපේ රටේ කුමක්ද සිද්ධ වෙන්නේ? කුසල් ධර්මයන් සම්මා ආර්ය අෂ්ටාංගික මාර්ගයන් පෝෂණය නොකර, අකුසල් ධර්මයන් මිච්ඡුා අෂ්ටාංගික මාර්ගයෙන් ම පෝෂණය කරනවා. එහි අවසාන ඵලය හැටියට සමාජ ගත වෙලා තිබෙන්නේ ජරා, ව්‍යාධි, මරණ, ශෝක, පරිදේව දුක මයි. බරපතළ ආකාරයෙන් සමාජ ගත වී ඇති මේ දුක නිවන්න අලූත් රාජ්‍ය නායකයෙක් පත් කොට ගැනීමේ ලොකු සූදානමක් රට තුළ පෙළ ගැසෙනවා. බුදුරජාණන් වහන්සේ දේශනා කරනවා ධර්මයෝ ධර්මයෝ ම වඩත් කියල. ඒ වගේමයි අධර්මයෝ අධර්මයෝ ම වඩත්ය කියල. පින්වත් ගෞරවණීය ඔබලාගේ කණ්ඩායමේ මැතිවරණ ක‍්‍රියාන්විතය ඉහත ධර්මයන් දෙකෙන් කුමකට ද අයිති වෙන්නේ කියල සත්පුරුෂ භාවයෙන් සිතා බලන්න  ඕනේ. අධර්මයේ දුර්ගන්ධයෙන් අපවිත‍්‍ර වී යන මව්බිමට ධර්මයෝ ධර්මයෙන් ම වැඩෙන්න නම්, මේ උතුම් සතර ඍද්ධිපාද ධර්මයන් ගෙන් ජනතාවට පූර්වාදර්ශයක් දිය හැකි, රාජ්‍ය නායකයකු ගේ සම්ප‍්‍රාප්තිය රටට අත්‍යවශ්‍ය සාධකයක් වෙලා තිබෙනවා. වර්තමානයේ රටට අවශ්‍ය වෙලා තිබෙන්නේ, තවත් රාජ්‍ය නායකයෙක් පමණක් ම නොවේ. වර්තමානයේ රටට අවශ්‍ය මේ රටේ බෞද්ධ, ක‍්‍රිස්තියානි, ද්‍රවිඩ, මුස්ලිම් ජනතාවට මාතෘත්වයෙන්, පීතෘත්වයෙන් තම යුතුකම් ඉටු කරන්න පුළුවන් අම්මා කෙනෙක්, තාත්තා කෙනෙක්. ඒ අම්මා, තාත්තා තුළ මේ රටේ සෑම ජනවර්ගයක් කෙරෙහි ම මෙත්තා, කරුණා, මුදිතා, උපේක්ෂා ගුණයන්ගේ රැකවරණය තිබෙන්නට  ඕනේ. මේ මව්බිමේ නිදහස බලවත් අනතුරකට පත්වී ඇති වර්තමානයේදී, ඉදිරියේ එළඹෙන රාජ්‍ය නායකයා තෝරන මැතිවරණය විවෘතව ම ඇත්ත සහ බොරුව අතර තරඟයක් වෙනවා ඒකාන්තය. භික්‍ෂුව ඉහත කාරණය සටහන් තැබීමෙන් කිසිම පාර්ශ්වයක් භික්‍ෂුව සමග අමනාප නොවිය යුතුය. පින්වත් ඔබ කළ යුතුව ඇත්තේ, බොරුවෙන් බැහැර වී ඇත්ත වෙනුවෙන් පෙනී සිටීම පමණක් මය. බුදුරජාණන් වහන්සේ දේශනා කරනවා, "රජතුමාගේ මංගල හස්ති රාජයා සංග‍්‍රාම භූමියේදී සතුරන් සමග සටන් වදින්නේ, තම හොඬවැලේ ආරක්‍ෂාව උදෙසා හොඬවැලේ අග කොටස මුඛයේ දමා ගෙන ජීවිත ආශාව ඇතිවය" කියල. "නමුත් රජතුමාගේ මංගල හස්ති රාජයාට දැනුණොත්, සංග‍්‍රාම භූමියේදී තම පාර්ශ්වය පරාජය ලබනවා කියල, රජතුමාගේ මංගල හස්ති රාජයා තම ජීවිත ආශාව අතහැර හොඬවැල ම උපයෝගී කොට ගෙන යුද වදිනවාය" කියල බුදුරජාණන් වහන්සේ දේශනා කරනවා. මේ උතුම් මව්බිම අසරණ කොට දැමීමට දර දිය ඇද්ද සියඵම ගෞරවණීය පින්වතුන්ලා, සත්‍යය ගරු කරන ජනතාව ඉදිරියේ පරාජයේ සෙවණැලි දැක, රජුගේ මංගල හස්තිරාජයා පරාජය ඉදිරියේ ජීවිත ආශාව අතහැර තම පාර්ශ්වයන් වෙනුවෙන් සටන් කරනවා වගේම, වැදගත් ගෞරවණීය මහත්මා මනුෂ්‍ය ජීවිතයක් සතු විය යුතු සියලූම මනුෂ්‍ය ධර්මයන්, ගුණධර්මයන්, සදාචාර ධර්මයන්, සත්‍යවාදී ගුණයන් කෙරෙහි ආශාව අතහැර හෙට දවසේ අකුසල් මූලයන් ඉදිරියේ අකුසලය උදෙසා ම පෙළගැසෙනු ඇත. පින්වත් ඔබලාගේ ආයුෂය දීර්ඝ කරන සතර ඍද්ධිපාද ධර්මයන් ගැන සටහන තබද්දී, ඉදිරි මැතිවරණ සූදානමට අදාළව ඉහත සටහන තැබුවේ, රටට අවංකව ම ආදරය කරන, සියලූම ගෞරවණීය රට වැසි පින්වතුන්ලාට, සමාජගත වෙන වංචාකාරී ධර්මයන් ඉදිරියේ පින්වත් ඔබලාගේ ආරක්‍ෂාව උදෙසා, සතර ඍද්ධිපාද ධර්මයන් ම ජීවිතයට එකතු කොට ගන්න කියන කාරණය මතක් කොට දෙන්නයි. මෙය සටහන් තබන භික්‍ෂුව කොහේ වැඩ සිටියත්, සෑම උදෑසනක ම, සෑම රාත‍්‍රියක ම බොරුව සහ ඇත්ත වෙනුවෙන් පෙනී සිටින සෑම පාර්ශ්වයක ම පින්වතුන්ලාට ම මෙත් සිතින් ආශීර්වාද කරනවා, "සියලූම සත්ත්වයෝ සුවපත් වේවා" ය කියල. භික්‍ෂුව බොරුව සහ ඇත්ත වෙනුවෙන් පෙනී සිටින දෙපාර්ශ්වයට ම සුවයක් වේවා යැයි කියල මෛත‍්‍රිය වඩන්නේ එම මෙත් සිතේ කුසල් බලයෙන් ඇත්ත ජය ගැනීම උදෙසා මයි. බුදුරජාණන් වහන්සේ දේශනා කරනවා "පංච උපාදානස්කන්ධ මාරයා සමග කටයුතු කිරීමේදී, ආවේගශීලී භාවයෙන් තොරව, සිහිනුවණින් කටයුතු කරන්නය" කියල. බොරුවට වෛර කරල කවදාකවත් සත්‍යය දිනන්න බැහැ. පින්වත් ඔබ බොරුවට වෛර කළොත්, ඔබත් බොරුවක් කරන කෙනෙක් බවටයි පත් වෙන්නේ. බොරුව කියන්නෙ, පංච උපාදානස්කන්ධය කෙරෙහි තෘෂ්ණාවේ ම හේතුඵල ධර්මයක් ය කියල උපේක්‍ෂාවෙන් ම දකින්න අවශ්‍යයි. </Content>
    <Content name="book15chapter15" translatable="false">පින්වත් ඔබේ ඉලක්කය විය යුත්තේ, පුද්ගලයෙක් හෝ කණ්ඩායමක් නොවේ, පුද්ගලයාව විකෘතියක් බවට පත් කරවන තෘෂ්ණාවයි. පින්වත් ඔබ පුද්ගලයාව හෝ කණ්ඩායම ඉලක්ක කළොත් පින්වත් ඔබත් තෘෂ්ණාවේ ම ගොදුරක් බවටයි පත් වෙන්නේ. ඉහත සුන්දර ධර්මානුකූල දැක්මටයි සම්මා සතිය කියල කියන්නෙ. පසුගිය දවසක කුටියට පැමිණි තරුණයෝ දෙදෙනෙක් ප‍්‍රකාශ කළේ, "ස්වාමීන් වහන්ස, මේ දවස්වල විදේශිකයෝ නැති නිසා, අපේ කුඩා සංචාරක නිකේතනය වසා දමලයි තියෙන්නේ. මේ දිනවල කරන්න දෙයක් නැතිවයි සිටින්නේ. ඉදිරියේදී ජනාධිපතිවරණයක් එනවා. අපි කුමක්ද කරන්නේ" කියල. භික්‍ෂුව, එම තරුණයන් දෙපළටම ප‍්‍රකාශ කළේ "ගොඩක් දේවල් සිතීම නවත්වලා, පින්වත් ඔබලා ආර්ය අෂ්ටාංගික මාර්ගයේ සිටිනවාද කියල පමණක් සිතන්න. එම සිත අයිති වෙන්නේ, උතුම් සම්මා සතියටයි. ඒ උතුම් සම්මා සතියයි, පංච නීවරණ තුනී වූ, ආවේග ශීලී නොවන, වර්තමානයට අත්‍යවශ්‍ය සිතුවිලි ඔබට ලබා දෙන්නේ" කියලයි. පින්වත් ඔබ, තම උපන් රටට අවංකව ම ආදරය කරනවා නම්, මේ මොහොතේ තෘෂ්ණාව සියුම් කරන ආර්ය අෂ්ටාංගික මාර්ගය කෙරෙහි ම විශ්වාසය තබන්න. අන්‍ය ආගමික පින්වතුන්ලා නම් පංචශීලය සහ මෛත‍්‍රිය කෙරෙහි ම විශ්වාසය තබන්න. උතුම් සම්මා දිට්ඨියට අදාළව, සුන්දර අර්ථයක් තිබෙනවා. එම අර්ථය තමයි, අම්මා තාත්තාගේ ගුණයන් කෙරෙහි විශ්වාසය. මෙම විශ්වාසය පටිච්චසමුප්පන්නව නැවත ඉපදීම කියන අර්ථය සමග මුහු කොට දැකීමේ දී, පින්වත් රටට ආදරය කරන ඔබ, අවංකවම විශ්වාසයක් ඇති කොට ගන්න  ඕනේ, මේ රටේ සෑම බෞද්ධ, ක‍්‍රිස්තියානි, හින්දු, මුස්ලිම් පින්වතෙක් ම පටිච්චසමුප්පන්නව මගේ ම අම්මා කෙනෙක්, තාත්තා කෙනෙක්, ඤාතිවරයෙක්ය කියන ධර්මානුකූල අර්ථය. මෙම ධර්මානුකූල අර්ථය බිඳුණ තැනයි, මිථ්‍යාදෘෂ්ටියට අදාළව ජාතිවාදය, ආගම්වාදය, අන්තවාදය සමාජ ගත වෙන්නේ. ඉහත සුන්දර සාංසාරික ඤාතිත්වය පිළිබඳ ධර්මානුකූල දැක්ම, අන්තවාදය කියන කසළ ගොඩෙන් වසා දමන්න යන්න එපා. දරුවෙක් මවුකුසෙන් බිහි වෙද්දි, එම දරුවා මම ත‍්‍රස්තවාදියෙකැයි කියා ගෙන බිහි වෙන්නේ නැහැ. සමාජගත වී ඇති අවිනයවාදී, වගකීම් විරහිත සමාජ ක‍්‍රමයයි අහිංසකයෙක් ත‍්‍රස්තවාදියෙක් බවට පත් කරන්නේ. වර්තමානයේ පින්වත් ඔබේ ඉලක්කය විය යුත්තේ අන්තවාදය කියන අර්ථය නොවේ. අන්තවාදය, සම්මතවාදයක් බවට පත් කිරීමට ශක්තිය ඇති රටට වගකියන, විනයගරුක නායකයෙක් කියන අර්ථයයි. උදාවී තිබෙන මේ අභියෝගාත්මක මොහොතේ, ගෞරවණීය ක‍්‍රිස්තියානි, හින්දු, මුස්ලිම්, මධ්‍යස්ථ ජනතාව සැකයකින් තොරව, ඤාතිත්වයෙන් යුතුව, අන්තවාදී රැවටිලිවලට හසු නොවී බහුතරයක් සිංහල බෞද්ධ ජනතාවගේ කැමැත්ත සමග විශ්වාසයෙන් එකතු විය යුතු මොහොතක් එළඹිලා තිබෙන්නේ. එම ගෞරවණීය එකතු වීම අපි සියල්ලන්ගේ මත්, අනාගත දරු පරම්පරාවන් ගේත් ආරක්‍ෂාව, සුරක්‍ෂිත භාවය උදෙසා මයි කියල භික්‍ෂුව කරුණාවෙන් සටහන් තබනවා. බුදුරජාණන් වහන්සේ දේශනා කරනවා, "සියලූම සංස්කාරයෝ අනිත්‍යයි, ආශ්වාද රහිතයි" කියල. බුදුරජාණන් වහන්සේ ජීවමානව සිටියදී ම, සිදුහත් කුමරු ඉපදුන ශාක්‍ය වංශය සමූලඝාතනය කොට දමනවා. කොසොල් රජතුමා, අනාථයෙක් ලෙස අම්බලමක මිය යනවා. කොසොල් රජතුමාගේ පුත් විඩූඪභ කුමාරයා, නිදා සිටියදී ම මහ මුහුදට ගසා ගෙන යනවා. උතුම් සෝවාන් ඵල අවබෝධය ලැබූ බිම්බිසාර රජතුමා, තම පුත් අජාසත්ත කුමරාගේ අතින් මරා දැමෙනවා. මුගලන් මහෝත්තමයන් වහන්සේ, දෑත් දෙපා කඩා බිඳ දමා පිරිනිවන් පාන්නට සලස්වනවා. මෙය සටහන් තබන භික්‍ෂුව ඉදිරියේත් භික්‍ෂුව ප‍්‍රශ්නාර්ථයක් ම තබනවා. සියලූම සංස්කාරයෝ අනිත්‍යයි. නොසිතූ ලෙස ම වෙනස්වෙලා යනවා. ඉහත සංස්කාරයන්ගේ වියරුව නිසා ම, පින්වත් ඔබේ ආරක්‍ෂකයා ලෙස, උතුම් ආර්ය අෂ්ටාංගික මාර්ගය ඉදිරියේ සිත තැන්පත් කොට ගෙන ක‍්‍රියාත්මක වෙන්න කියන කාරණය රටට ආදරය කරන සියලූ දෙනාට ම ගෞරවයෙන් මතක් කොට දෙනව. අද උදෑසන භික්‍ෂුව පිණ්ඩපාතයට නිවසකට වැඩම කරද්දී, එම නිවස මිදුලේ සෙල්ලම් ගෙදරක් හදලා පොල් කට්ටේ පිසූ වැලි බත්, කැන්ද කොළ පිඟන්, බෝනික්කො, ප්ලාස්ටික් බෝල මිදුලේ තිබුණු සෙල්ලම් ගෙදර දකිද්දී භික්‍ෂුවගේ මතකයට පැමිණියේ මේ පාසල් නිවාඩු කාලය නේද කියල. කොළඹ ජීවත්වන ¥ දරුවො, මුණුපුරු, මිණිබිරියන්, ආච්චි, සීයලා බලන්න ගමට ඇවිල්ලා. පුංචි පාසල් දරුවන්ගේ සෙල්ලම් ගෙදර දකිද්දී භික්‍ෂුවගේ මතකයට නැගුණේ අතීතයේ අනිත්‍ය වී ගියා වූ අතීත පංච උපාදානස්කන්ධ ධර්මයන් පිළිබඳව විදර්ශනාත්මක අවධියක් පමණක් මයි. මෙම සටහන කියවන පින්වත් ඔබේ මතකය මොහොතක් අතීතයට අරගෙන යන්න. පුංචි කාලේ සෙල්ලම් ගෙවල් හදලා "ඔයා අම්මා, මම තාත්තා, මෙයා පුතා" කියල පුංචි පවුලක් හදා ගෙන සෙල්ලම් බත් උයපු අතීතය හරිම සුන්දර වුවත් ඒ සුන්දර අතීතයට මොකක්ද වුණේ?. ඒ සුන්දර අතීතය මතකයක් පමණක් නම් වෙන්න දෙන්න එපා. ඒ සුන්දර අතීතය අනිත්‍ය වූ අතීත පංච උපාදානස්කන්ධ ධර්මයක් බවට ම පත්කොට ගෙන විදර්ශනාත්මක දැක්මක් ජීවිතයට එකතු කොට ගන්න. පුංචි කාලයේ ඇතිකොට ගත්ත පුංචි සෙල්ලම් උපාදානයන් ආයෙමත් පටිච්ච සමුප්පන්නව මවු කුසකට බැස ගන්නට දෙන්න එපා. ඒ සුන්දර අතීතයේ අත්දැකීම් වර්තමානයේ සුන්දර ධර්ම පුස්තකයක් බවට පත් කොට දෙන්න පුළුවන්, වටිනා දැක්මක් මහා සංඝරත්නයට තිබෙනවා. ඒ සුන්දර දැක්ම තමයි ‘අවිජ්ජා පච්චයා සංඛාරා’ කියන ධර්මතාවය. අවිද්‍යාව නිසා ම අපි සෙල්ලම් ගෙදරිනුත් සංස්කාර ම රැස් කරනවා. බුදුරජාණන් වහන්සේ දේශනා කරනවා, "යම් පින්වතෙක් තමන් ප‍්‍රිය භාවයෙන් දකින, මධුර භාවයෙන් දකින, සැප භාවයෙන් දකින යමක් ඇත්තේ ද, එම පින්වතා එය අනිත්‍ය වශයෙන්, දුක වශයෙන්, අනාත්ම වශයෙන් ජරා, ව්‍යාධි, මරණ වශයෙන් නොදකියිද, එම පින්වතා මාරයාගේ වසඟයට ම යනවා"ය කියල. "පින්වත් ඔබ අතීත පංච උපාදානස්කන්ධය කෙරෙහි නිත්‍ය වූ ද, සැප වූ ද, සුබ වූ ද යම් විඳීමක් වර්තමානයේ ලබයි ද එම විඳීම හේතුවෙන් විඤ්ඤාණය පෝෂණය වෙනවා. විඤ්ඤාණය පිහිටි කල්හි විඤ්ඤාණය හේතුවෙන් නාම රූප ධර්මයන් සකස් වෙනවා. මේ නාමරූප ධර්මයෝ ජාති, ජරා, ව්‍යාධි, මරණ කරා ම පටිච්චසමුප්පන්නව ගලා ගෙන යනවා"ය කියල බුදුරජාණන් වහන්සේ දේශනා කරනවා. පින්වත් මහත්මයෙක් භික්ෂුව ගෙන් විමසුවා "ස්වාමීන් වහන්ස, අතීත පංච උපාදානස්කන්ධයේ අනිත්‍ය භාවය දකින්නේ කොහොමද" කියල. පින්වත් ඔබට අතීතය ධර්මානුකූලව දකින්න නම් වර්තමානයේ පංච නීවරණයන් තුනී වූ සිතක් තිබෙන්නට ම  ඕනේ. එම සිතෙන් වර්තමාන පංච උපාදානස්කන්ධයේ අනිත්‍ය භාවය දකින්න දක්‍ෂ පින්වතා මයි, අතීත පංච උපාදානස්කන්ධයේ අනිත්‍ය භාවය මතු කොට දකින්නේ. පින්වත් ඔබ, ඔබගේ අම්මාගේ මව්කුසේ කලල රූපයේ පටන් මේ වර්තමානයට පෙර ගෙවී ගිය නිමේෂය දක්වා තිබුණා වූ රූපස්කන්ධයේ අනිත්‍ය භාවය නුවණින් දකින්න. තම අධ්‍යාත්මික රූපයත්, ඊට අරමුණු වූ සියලූම බාහිර රූපස්කන්ධයන් ගේත් අනිත්‍ය භාවය මතු කොට දකින්න. අතීත රූපස්කන්ධය ඵස්සය නිසා සකස් වූ යම් අතීත වේදනාවක්, හඳුනා ගැනීමක්, සංස්කාරයක්, විඤ්ඤාණයක් තිබුණා ද, ඒ සෑම උපාදානස්කන්ධයක ම අනිත්‍ය භාවය නුවණින් දකින්න. "අතීත පංච උපාදානස්කන්ධ ධර්මයන් ගේ අනිත්‍ය භාවය නුවණින් දකින පින්වතා වර්තමාන රූපස්කන්ධය, තණ්හා, මාන්න, දෘෂ්ටි වශයෙන් ආශ්වාදයෙන් ගන්නේ නැහැ. වර්තමාන වේදනාස්කන්ධය, සංඤ්ඤා, සංස්කාර, විඤ්ඤාණ ධර්මතාවන් තණ්හා, මාන්න, දෘෂ්ටි වශයෙන් ආශ්වාදයෙන් ගන්නේ නැහැ. එවිට එම පින්වතාගේ සියලූ උපාදානයෝ සංසිඳී යතැ"යි, බුදුරජාණන් වහන්සේ දේශනා කරනවා. තම අධ්‍යාත්මික රූපස්කන්ධයේ අනිත්‍ය භාවය නුවණින් දකින පින්වතා රූපය සතර මහා ධාතුවක් වශයෙන් නුවණින් දකිනවා. තම අධ්‍යාත්මික රූපය සකස් වීමට හේතු වූ යම් නාමරූප ධර්මයක් වේද එම නාමරූප ධර්මයන් නිරෝධයෙන් සලායතනයන් ගෙන් සැදී අධ්‍යාත්මික රූපය නිරෝධ වී යන බව ඔහු නුවණින් දකිනවා. එම සුන්දර පටිච්චසමුප්පාද දැක්ම එම පින්වතාව තවදුරටත් පංච උපාදානස්කන්ධ ධර්මයන්ගේ අනිත්‍ය භාවය දැකීම දෙසට ම යොමු කරනවා. බුදුරජාණන් වහන්සේ "ධර්මයෝ ධර්මයෝම වඩත්" කියල දේශනා කරනවා. "භාවනා කරන පින්වතාගේ ඡුන්දය හෙවත් භාවනාව කෙරෙහි කැමැත්ත කම්මැලි කම සමග මුහු වීමෙන් සැඟවෙන්න පුළුවන්. එම නිසා භාවනා කරන පින්වතා ඔහුගේ ඡුන්දය, වීර්යය, චිත්තය, විමංසාව උදෙසා ම යොමු කොට ගත යුතුයි" කියල බුදුරජාණන් වහන්සේ දේශනා කරනවා. ඒ වගේ මයි භාවනාවේදී පින්වත් ඔබේ භාවනාව කෙරෙහි කැමැත්ත ඉතා දැඩි කොට නොගත යුතුයි. </Content>
    <Content name="book15chapter16" translatable="false">"ඔබ තුළ සකස් වන භාවනාව කෙරෙහි දැඩි කැමැත්ත ඔබ තුළ මාන්නය සහ උද්ධච්ඡු භාවය ඇති කොට දෙන බව" බුදුරජාණන් වහන්සේ දේශනා කරනවා. ඒ වගේ මයි, භාවනාවේදී පින්වත් ඔබේ භාවනාව කෙරෙහි කැමැත්ත හෙවත් ඡුන්දය ඇතුළතින් හැකිළී යෑමට ඉඩ නොදිය යුතුයි. ඇතුළතින් හකුළන ඔබගේ භාවනාව කෙරෙහි කැමැත්ත ඔබ තුළ ථිනමිද්ධය හෙවත් නිදිමත, ආහාර මතය ඇතිකොට දෙනව. ඒ වගේ මයි භාවනාවේදී පින්වත් ඔබේ භාවනාව කෙරෙහි ඡුන්දය පිටතට විසිරෙන්න දෙන්න එපා. පිටතට විසිරුණු ඔබගේ භාවනාව කෙරෙහි කැමැත්ත ඔබ තුළ කාමච්ඡුන්දයක් ඇති කොට දෙනව. ඒ නිසාම බුදුරජාණන් වහන්සේ දේශනා කරනවා, "පින්වත් ඔබගේ භාවනාව කෙරෙහි ඡුන්දය හෙවත් කැමැත්ත වීර්යය ඔස්සේ අධිෂ්ඨානශීලීව විදර්ශනාව උදෙසා ම යොමුකර ගන්නය" කියල. "ඒ තැනයි ඔබගේ සුන්දර භාවනාව තුළින් අර්ථවත්ව සතර ඍද්ධිපාද ධර්මයන්, මහත් ඵල මහානිසංස වෙන්නේ" කියල බුදුරජාණන් වහන්සේ දේශනා කරනවා. අද දවසම වැසි අඳුර විසින් ගිල ගත් දවසක්. රාත‍්‍රි සුළඟ සහ ශීතල නිසාම කුටියේ ජනෙල් සියල්ල ම වසා දමලයි තිබෙන්නේ. කුටියේ දොර ජනෙල් සියල්ල ම වසා දැම්මත් භික්ෂුවගේ සිත විවෘතවයි තිබෙන්නේ. ඒ සිතට සැඟවෙන්න, ඉතා දැඩි කොට ගන්න, ඇතුළතින් හැකිළෙන්න, පිටතින් විසිරෙන්න භික්ෂුව අවස්ථාව දෙන්නේ නැහැ. භික්ෂුව තුළ සකස් වෙන භව නිරෝධය කෙරෙහි කැමැත්ත හෙවත් ඡුන්දය, වීර්යය, චිත්තය සහ විමමසාව අනිත්‍ය වූ පංච උපාදානස්කන්ධයක් ය කියල දකින තැන භික්ෂුව භව නිරෝධය දෙසට විවෘතවයි සිටින්නේ. බුදුරජාණන් වහන්සේ දේශනා කරනවා, "එම විවෘත විදර්ශනාත්මක සිතෙන් දහවල් යම් සේද, රාත‍්‍රියත් එසේම ගත කරන්න"ය කියල. භාවනා කරන පින්වතා දහවල කායානුපස්සනාවට අදාළව දෙතිස් කුණුප භාවනාව වැඩුවා නම්, රාත‍්‍රියටත් එසේම දෙතිස් කුණුප භාවනාවෙන් ගත කරන්න  ඕනේ. පින්වත් ඔබ දහවල විදර්ශනාත්මක බුද්ධානුස්සතිය තුළ ගත කළා නම් රාත‍්‍රියත් එසේම ගතකර ගන්න  ඕනේ. පින්වත් ඔබ දහවල විදර්ශනාත්මක මෛත‍්‍රියෙන් ගත කළා නම් රාත‍්‍රියත් එසේම ගත කරන්න  ඕනේ. දහවල භාවනාව කෙරෙහි ඇති කොට ගත් ඡුන්දය රාත‍්‍රියේදීත් එසේම ඇති කොට ගන්න  ඕනේ. සමහර පින්වතුන්ලා සමාජයේ ජීවත් වෙනවා, දහවලට ලෝභානුස්සතිය කෙරෙහි ඡුන්දය වඩනවා, රාත‍්‍රියට ත්‍යාගානුස්සතිය කෙරෙහි ඡුන්දය වඩනවා. තවත් සමහර පින්වතුන් සිටිනවා දහවලට කේන්තිය වඩනවා, රාත‍්‍රියට මෛත‍්‍රිය වඩනවා. තවත් සමහරු දහවලට කායානුපස්සනාව තුළ ගත කරල රාත‍්‍රියට කාමච්ඡුන්දයන් තුළ ගත කරනවා. ඉහත පින්වතුන්ලාගේ භාවනාව කෙරෙහි ඇති ඡුන්දය, වීර්යය, චිත්තය විදර්ශනාව දෙසට යොමුවෙන්නේ නැහැ. "එවැනි සිත් තුළ නිරතුරුවම ඡුන්දය සකස් වෙන්නේ කුසීතකම, ථිනමිද්ධය සහ කාමච්ඡුන්දයන් හෝ මාන්නය දෙසට මයි" කියල බුදුරජාණන් වහන්සේ දේශනා කරනවා. බුදුරජාණන් වහන්සේ දේශනා කරනවා "දහවල් යම් සේ භාවනාව කෙරෙහි ඡුන්දයෙන් ගත කළා ද රාත‍්‍රියේදීත් එසේම ගත කරන පින්වතුන්ලාට, පින්වත් ඔබගේ ශරීරයේ බාහිර යම් සේද ශරීරයේ අභ්‍යන්තරයත් එසේම යැයි දකිමින් වෙසෙන්නය" කියල. "ශරීරයේ උඩ යම් සේද ශරීරයේ යටත් එසේම යැයි දකිමින් ජීවත් වෙන්නය" කියල. පින්වත් ඔබ එසේ දකින්නේ කෙසේද යත්, ඔබගේ දෙපාවල යටි පතුලේ සිට හිස කෙස් රොද දක්වා ම සමෙන් වටවුණා වූ නන් අයුරින් කෙළ, සෙම්, සොටු, දහදිය, අශූචි, මුත‍්‍රා පිරුණු මේ කය ප‍්‍රත්‍යවේක්ෂා කොට දකිනවා. සිහි නුවණින්, කෙළෙස් නොවැඩෙන අයුරින්, විදර්ශනා සිත් වැඩෙන අයුරින් වීර්යය, චිත්තය, විමමසාව කෙරෙහි ඡුන්දය වැඩෙන අයුරින් මාගේ මේ අධ්‍යාත්මික රූපය, කෙස්, ලොම්, නිය, දත්, සම්, මස්, ඇට, නහර, වකුගඩු, හෘදය ආදී වශයෙන් දෙතිස් කුණුපයන්ගේ එකතුවක්ය කියල නුවණින් මෙනෙහි කරනවා. පින්වත් ඔබ මෙසේ තම රූපය දෙතිස් කුණුපයක් වශයෙන් දකින කොට ඔබේ සිත පිටතට විසිරෙන්න පුළුවන්. ඒ කියන්නෙ කාමච්ඡුන්දයන් සකස් වෙන්න පුළුවන්. එවිට එම කාමච්ඡුන්දයන්ට අරමුණ වූ බාහිර රූපය දෙතිස් කූණපයන් ගේ එකතුවක් කොට දකින්න. මෙය සටහන් තබන භික්ෂුවට රූපයේ ආශ්වාදයෙන් මොනවට පෝෂණය වූ බාහිර රූපයක් මතකයට නැගුණොත්, භික්ෂුව එම සුන්දර ආකර්ෂණීය රූපය ඇසෙන් කබ මතු වුණ, කනෙන් කලාඳුරු මතු වුණ, නාසයෙන් සොටු මතුවුණ, මුඛයෙන් කුණු කෙළ වැගුරුණ, ශරීරයෙන් දහදිය, මුත‍්‍රා, අශූචි මතු වුණ රූපයේ ආදීනවය මතු කොට දකිනවා. රූපයේ ආශ්වාදය තුළ සැඟවුණ රූපයේ ආදීනවය සක්සුදක් සේ මතු කොට දැකීමට හැක්කේ කායානුපස්සනාවෙන් පමණක් මය. පින්වත් ඔබ භාවනාවේ මුල් වටයේදී කායානුපස්සනාව උපයෝගී කොට ගත යුත්තේ ආර්ය අෂ්ටාංගික මාර්ගයේ ශක්තිමත් භාවය ඇති කොට ගැනීම උදෙසාය. "මේ සුන්දර යැයි දකින රූපය සෙම්, සොටු, සැරව, දහදිය, මළ, මුත‍්‍රා පිරුණු දෙතිස් කූණපයක් මයි" කියල දකින පින්වතා මේ දෙතිස් කුණපය නිසා කේන්ති අරගෙන සම්මා සංකප්ප දුර්වල කොට ගන්නේ නැහැ. මේ දෙතිස් කුණුපය සතුටු කිරීම උදෙසා සිල්පද දුර්වල කොට ගෙන සතර අපායට වැටෙන්න කැමති වෙන්නේ නැහැ. මේ දෙතිස් කුණපය පෝෂණය කරන්න මිච්ඡුා ආජීවයේ යෙදිලා අපාය ගාමී වෙන්නේ නැහැ. ඔහු මුල් වටයේදී කායානුපස්සනාව උපයෝගී කොටගන්නේ ආර්ය අෂ්ටාංගික මාර්ගයේ ශක්තිමත් භාවය උදෙසා මයි. මෙය සටහන් තබන භික්ෂුව කවදාකවත් භික්ෂුව දරා ගෙන සිටින දෙතිස් කුණුපය, සතර මහා ධාතුව, අට්ඨික සංඤ්ඤාව, අනිත්‍ය වූ ඉරියව් පවත්වන කය, මේ මරණානුස්සතිය සතුටු කරන්න මේ මුත‍්‍රා, අශූචි ගොඩට ආත්ම ගරුත්වය අර ගෙන දෙන්න, මේ පැසවන සැරව ගලන රූපයට සැප ලබා දෙන්න දිවි හිමියෙන්වත් ප‍්‍රාතිමෝක්ෂ ශීලය දුර්වල කොට ගන්නේ නැහැ. මාගේ සුපටිපන්න ගුණය, උජුපටිපන්න ගුණය, ඤායපටිපන්න ගුණය, සාමීචිපටිපන්න ගුණය දුර්වල කොට ගන්නේ නැහැ. මේ සුන්දර වස්සානයයි. භික්ෂුව මේ මොහොතේ ගත කරන්නේ වස්සාන සඤ්ඤාවෙන්. අද උදෑසන මහත්මයෙක් කළුතර ප‍්‍රදේශයට ධර්ම දේශනාවක් ගැන මතක් කළා. භික්ෂුව ඒ මහත්මයාට ප‍්‍රකාශ කළේ, "මහත්තයෝ කරුණාකරල ධර්ම දේශනා ගැන අහන්න එපා. දැන් ධර්ම දේශනා සඤ්ඤාව නැහැ. වර්තමානයේ භික්ෂුව වැඩ සිටින්නේ වස්සාන සඤ්ඤාවෙන්ය" කියල. අනුනගේ දෙතිස් කුණුපයෙන්, සතර මහා ධාතූන්, මරණානුස්සතියකින් සතුටු කරන්න භික්ෂුව, බුදුරජාණන් වහන්සේ අපට පැවරූ ප‍්‍රතිපදාවන් දුර්වල කොට ගන්නේ නැහැ. භික්ෂුව ධර්ම දේශනාවක් පවත්වන අවස්ථාවල ධර්ම දේශනා සඤ්ඤාව තුළ උපරිමයෙන් කටයුතු කළා. විෂකුරු සර්පයා වලිගයෙන් අල්ලා ගන්නේ නැතිව එම සර්පයාගේ හිසෙන් අල්ලා ගත්තොත් ඔබට අනතුරක් වෙන්නේ නැහැ. පින්වත් ඔබ උතුම් සද්ධර්මය, ආර්ය අෂ්ටාංගික මාර්ගය තුළින් මතු කොට ගත හොත් ඒ ශ‍්‍රී සද්ධර්මය හරිම සුන්දරයි. මේ මොහොතේ භික්ෂුව ගේ මුවින් සිනහවක් මතුවුණා. ඒ සිනහව දකින්න කවුරුවත් ම මනුෂ්‍යයෝ වටපිටාවේ නැහැ. භික්ෂුව ඔබට ගෞරවයෙන් ආරාධනා කරනවා ඔය පුටුවේ වාඩි වෙලා ඒ සිනහව මනසින් දකින්න කියල. හැබැයි ඒ සිනහවේ ඇලීම්, ගැටීම්, උපේක්‍ෂාවන් මුකුත්ම නැහැ. ධර්මයේ හේතුඵල ධර්මයන් ධර්මයේ උපේක්‍ෂාවෙන් දකින සිනහ රැල්ලකුයි ඇඳිලා මැකී ගියේ. කායානුපස්සනාව තුළින් මුල් වටයේ දී තම කුසල් පක්‍ෂය, තම ශීලයේ ශක්තිය වැඩි කර ගන්නා පින්වතා, සමාජය තුළ ජීවත් වන කේන්ති නොගන්න, ආජීව අට්ඨමක ශීලය ආරක්‍ෂා කොට ගන්න සමාජයට පූර්වාදර්ශී, පරමාදර්ශී පින්වතෙක්. ඔහු ධර්මයේ රසය හඳුනා ගත් පින්වතෙක්. ධර්ම මාර්ගයේ පිනට සහ කුසලයට අදාළව ප‍්‍රතිලාභ නොඅඩුව ලබන පින්වතෙක්. ඉහත පින්වතා තුළයි විදර්ශනාව, භව නිරෝධයට අදාළව වැඞීමට අවශ්‍ය සම්මා සමාධිය සකස් වෙන්නේ. වර්තමාන සමාජය කායානුපස්සනාව කියන අර්ථයට ටිකක් බයයි. මුත‍්‍රා, අශූචි කියල ලියන කොට ම භික්ෂුවට බණින පින්වතුන් සිටිනවා. රූපය කෙරෙහි සක්කායදිට්ඨියට භික්ෂුව කුමක් නම් කරන්නද? පින්වත් සත්පුරුෂ ඔබ මේ රූපය කායානුපස්සනාවෙන් දැකලා මේ රූපය මුත‍්‍රා, අශූචි, සෙම්, සොටු වශයෙන් දැකලා මේ රූපය මරණානුස්සතියක් කොට දැකලා රූපයේ ආශ්වාදය වැඞීම මොහොතක් නවත්වලා රූපය කෙරෙහි සක්කායදිට්ඨිය, පංච උපාදානස්කන්ධය කෙරෙහි සක්කාය දිට්ඨිය සිඳගන්න. රූපය කෙරෙහි සක්කායදිට්ඨිය සිඳ දැමුවාට පසුව පින්වත් ඔබට පුළුවන් මහාමේල පළඳනාවක් වුව ද පළඳින්න. එදාට ඔබ මහාමේල පළඳනාව නිසා අකුසල් වඩන්නේ නැහැ. සිල්පද දුර්වල කොට ගන්නේ නැහැ. එදාට ලස්සනට අඳින පළඳින, ප‍්‍රණීතභාවය, විසිතුරුභාවය විදර්ශනාත්මකව භුක්ති විඳින සමාජයක ජීවත් වෙන උත්තම පුරුෂයා ඔබයි. </Content>
    <Content name="book15chapter17" translatable="false">දුකෙන් පිරි පංච උපාදානස්කන්ධ ලෝකයට, බලයක් නැති බලවතෙක් තෝරා  පත් කොට ගන්නා ජනාධිපතිවරණයක් නැවතත් එළැඹිලා තිබෙනවා. බුදුරජාණන් වහන්සේ දේශනා කරනවා, "පින්වත් සත්පුරුෂ මනුෂ්‍ය ඔබට මාර බලය තරම් දුක සේ ජයගත යුතු අන් බලයක්, මම නොදකින්නේය" කියල. බුදුරජාණන් වහන්සේ මනුෂ්‍ය අපගේ සැබෑ ම ධර්මානුකූල බලය හැටියට දේශනා කරන්නේ රාජ්‍ය බලය, ධන බලය, පිරිස් බලය, නිල බලය නම් නොවේ. පින්වත් ඔබ ජීවිතයට ලැබිය යුතු බලය වශයෙන් ඉහත ධර්මතාවයන් පසුපස ගියොත්, පින්වත් ඔබ ජීවිතයට එකතු කොට ගන්නේ බලයක් නැති බලවතෙක් කියන අර්ථය පමණක් මය. බලයක් නැති බලවතෙක්, රාජ්‍ය බලය දිනා ගත්තද අනාගතයේ යම් දවසක රාජ්‍ය බලය ගිලිහුන තැන, ඔහු මිය යන්නේ අසරණයෙක් හැටියට මය. එම නිසා ම දුකෙන් පිරි, එහෙත් සැපයේ මිරිඟුව ලෙස ධර්මානුකූලව හඳුන්වන, පංච උපාදානස්කන්ධ ලෝකයේ, තෘෂ්ණාවේ කරවටක් ගිලී පින්වත් ඔබලා ලබන ජයග‍්‍රහණයන් ගේ බලය මිරිඟුවක් පමණක් මය. බුදුරජාණන් වහන්සේ පින්වත් ඔබට පංච උපාදානස්කන්ධය නමැති තෘෂ්ණාවෙන් උපන් මාර බලය, වීර්යයෙන්, දුකසේ ජය ගන්න යැයි දේශනා කොට තිබියදී, මේ ජනාධිපතිවරණය පැවැත්වෙන දිනවල දේශපාලන පින්වතුන්ලාගේ ඇසෙන්, කනෙන්, නාසයෙන්, දිවෙන්, ශරීරයෙන්, මනසින් කඩා හැළෙන තෘෂ්ණාවේ සැඩ පහර, සියලූ දේශපාලන සදාචාර ධර්මයන් සෝදා පාළුවට ලක් කරමින්, අනාගත පංච උපාදානස්කන්ධ දුක දෙසට ම ගලා ගෙන යනවා. බුදුරජාණන් වහන්සේ දේශනා කරනවා, "සත්පුරුෂ පින්වත් ඔබ, ධර්මානුකූලව ලැබිය යුතු ශේ‍්‍රෂ්ඨතම බලය වෙන්නේ උතුම් සෝවාන්, සකෘදාගාමී, අනාගාමී, අර්හත් ඵල අවබෝධයන්ය" කියල. පින්වත් ඔබ මේ උතුම් අධිගමයක් අවබෝධ කොට ගත් බලවතෙක් වුණොත් ඔබ ජීවත් වෙන්නේත්, ඔබ මිය පරලොව යන්නේත්, ඔබේ නැවත පටිච්චසමුප්පන්න උපත සිදු වෙන්නේත්, සැබෑ ම නොවෙනස් වන බලයක් දරාගත් බලවතෙක් ලෙසින් මය. බුදුරජාණන් වහන්සේ දේශනා කරනවා, "මේ ලෝක ධාතුවේ වීර්යයෙන් දුකසේ ජය ගත යුතු මාර බලය, ඒ කියන්නෙ පංච උපාදානස්කන්ධය කෙරෙහි තෘෂ්ණාව පරාජය කොට ජීවත් වෙන සැබෑ ම බලවතා වෙන්නේ උතුම් රහතන් වහන්සේ පමණක් මය" කියල. උතුම් රහතන් වහන්සේ, බලවත් භාවයත්, අසරණ පරාජිත භාවයත් යන අර්ථයන් දෙක ම සංස්කාරයන් ගේ ඇස්බැන්දුමක් වශයෙන් අවබෝධ ඤාණයෙන් අවබෝධ කොට ගන්නා නිසා ම උන්වහන්සේ සමස්ත පංච උපාදානස්කන්ධ ලෝකය ම අනිත්‍යයේ අර්ථයෙන් නිවා දමා නිරෝධය කළා වූ ලෝකය තුළ ජීවත් වෙන සැබෑ ම බලවතුන් වෙනවා. මෙය සටහන් තබන භික්ෂුව ගේ මුවින් මේ මොහොතේ සිනහවක් මතු වුණා. ඒ සතුටට නම් නොවේ. උතුම් රහතන් වහන්සේ සතු සැබෑ බලයන්, වර්තමානයේ දේශපාලන පින්වතුන්, පංච නීවරණ ධර්මයන් වගුරුවමින් සොයන මිථ්‍යා බලයන් අතර වෙනස සිහිපත් වෙලා. "මිච්ඡුා බලයක්, මිච්ඡුා මාර්ගයක් තුළින් සොයන සෑම පින්වතෙක් ම, සියල්ල අවසානයේ අසරණ භාවයට පත් වෙනවාය" කියන කාරණය ධර්මානුකූල ඇත්තක් මයි. තෘෂ්ණාවේ ඝෝෂාව නිසා ම, විවේකය පහව ගිය දේශපාලන පින්වතුන්ලා ඉහත යථාර්ථය කෙසේ නම් දකින්නද? අග්ගඤ්ඤ සූත‍්‍රයේදී බුදුරජාණන් වහන්සේ දේශනා කරනවා, කල්ප විනාශයකට පසුව, ලෝකය නැවත නැවුම්ව හට ගැනීමේදී මනුෂ්‍ය ප‍්‍රජාව මුලින් ම තම පාලකයා එසේත් නැතිනම් රජතුමා තෝරා ගන්නේ කෙසේද කියල. මේ ලෝක ධාතුවේ මුල්ම පාලකයා ජනතාව විසින් තෝරා ගන්නේ ඇඟපතේ, අතේ පයේ හයිය ගැන බලලා, ශක්තිමත් ශරීරයක් තිබෙන පින්වතාම තම පාලකයා බවට පත් කොට ගත්තා. නමුත් වර්තමානයේ අපේ රටේ කුමක්ද සිද්ධ වෙන්නේ මිච්ඡුා වාචාවන්, මිච්ඡුා කම්මන්තයන්, මිච්ඡුා ආජීවයන්, මිච්ඡුා සංකප්පයන් ගේ පිහිටෙනුයි අලූත් පාලකයෙක් තෝරා ගන්න යන්නේ. සම්මා ධර්මයන් වල් වැදුණ, මිච්ඡුා ධර්මයන් වපුරවමින් යන්න හදන මේ ගමන රටට ආදරය කරන පින්වත් ජනතාව සිහි බුද්ධියෙන් තේරුම් ගන්න  ඕනේ, ඉදිරියේ එළැඹෙන මැතිවරණය මේ පින්වත් මාතෘ භූමියේ සෑම පින්වතකුට ම තීරණාත්මක මැතිවරණයක් වෙනවා. පින්වත් ඔබේ මවුබිමේ විනාශයද, එසේත් නැතිනම් යම් පමණකට හෝ ජයග‍්‍රහණය ද කියන අභියෝගය ඔබ ඉදිරියේ තිබෙනවා. භික්ෂුව මුණ ගැසීමට පැමිණි තරුණ පින්වතුන් පිරිසක් භික්ෂුවගෙන් ප‍්‍රශ්නයක් විමසුවා. "ස්වාමීන් වහන්ස ඉදිරි ජනාධිපතිවරණයේ දී කවුරුන් ජයග‍්‍රහණය කරයිද" කියල. භික්ෂුව එම තරුණයන්ට ලබාදුන් පිළිතුර මෙහි සටහන් තබනවා. බුදුරජාණන් වහන්සේගේ ශ‍්‍රාවකයෙක් කවදාක වත් අනාවැකි කරුවෙක් වෙන්නේ නැහැ. භික්ෂූන් වන අපි අනාගතයට අදාළ ප‍්‍රශ්නයකට පිළිතුරු දෙන්නේ, ධර්මානුකූලව හේතුඵල ධර්මයන්ට ගළපලයි. වරක් බුදුරජාණන් වහන්සේ මුණ ගැසෙන්න පැමිණි අජාසත්ත රජතුමාගේ ප‍්‍රධාන ඇමතිවරු දෙදෙනෙක්, බුදුරජාණන් වහන්සේට සැලකරනවා, "භාග්‍යවතුන් වහන්ස, අජාසත්ත රජතුමා ලිච්ඡුවී රාජ්‍යය ආක‍්‍රමණය කරන්න සියලූ සේනාවන් සූදානම් වයි තිබෙන්නේ. අජාසත්ත රජතුමා භාග්‍යවතුන් වහන්සේ ගෙන් විමසනවා, ලිච්ඡුවීන් පරාජය කොට අජාසත්ත රජතුමාට යුද්ධයෙන් ජය ගන්න පුළුවන්ද" කියල. ඉහත ප‍්‍රශ්නය විමසුව අමාත්‍යවරුන් දෙදෙනාට ම, බුදුරජාණන් වහන්සේ සුන්දර පිළිතුරක් දෙනව. එම පිළිතුර ඉර, හඳ, තාරකා බලලා, එසේත් නැත්නම් හඳහන, හස්ත රේඛා බලලා එසේත් නැතිනම් ජ්‍යෝතිෂයෙන් බලලා ලබාදුන් පිළිතුරක් නොවේ. බුදුරජාණන් වහන්සේ අන්‍යශීල ව‍්‍රතයන් නිරෝධය කරලයි වැඩ සිටින්නේ. බුදුරජාණන් වහන්සේ ධර්මානුකූල හේතුඵල ධර්මයන්ට අදාළවයි අමාත්‍යවරුන් දෙදෙනාගේ යුදමය ප‍්‍රශ්නයට පිළිතුරු දුන්නේ. බුදුරජාණන් වහන්සේ ආනන්ද ස්වාමීන් වහන්සේ ගෙන් විමසනවා, "ආනන්ද ඔය ලිච්ඡුවීන් සමගියෙන් රැස්වෙනවාද, ඔය ලිච්ඡුවීන් සමගියෙන් සාකච්ඡුා කරනවාද, ඔය ලිච්ඡුවීන් සමගියෙන් විසිර යනවාද?" කියල. ආනන්ද ස්වාමීන් වහන්සේ පිළිතුරු දෙනව, "භාග්‍යවතුන් වහන්ස ඔය ලිච්ඡුවීන් සමගියෙන් රැස්වෙනවා, සමගියෙන් සාකච්ඡුා කරනවා, සමගියෙන් විසිර යනවා"ය කියල. මීළඟට බුදුරජාණන් වහන්සේ අජාසත්ත රජතුමාගේ අමාත්‍යවරුන් දෙදෙනා ඉදිරියේ තබාගෙන නැවත ආනන්ද ස්වාමීන් වහන්සේගෙන් විමසනවා, "ආනන්ද ඔය ලිච්ඡුවීන් රටේ වැඩිහිටි නායකයන්ට ගරු කරනවාද, අතීතයේ පැනවූ නීති රීති වෙනස් කරන්නේ නැතිද, ළදැරියගේ පටන් මහලූ කාන්තාව දක්වා සුරක්ෂිතව පෝෂණය කරනවාද, පන්සල්, විහාර, ආරාම, අන්‍ය ආගමික ස්ථාන නඩත්තු කරනවාද, ඔය ලිච්ඡුවීන් මහා සංඝරත්නයට සිව්පසයෙන් කළ යුතු වත් පිළිවෙත් සොයා බලා ඉටු කරනවාද" කියල. ආනන්ද ස්වාමීන් වහන්සේ පිළිතුරු දෙනව, "භාග්‍යවතුන් වහන්ස, ලිච්ඡුවී රජ දරුවන් ඉහත සප්ත අපරිහානීය ධර්මයන් දිවිහිමියෙන් ම ආරක්‍ෂා කරනවා"ය කියල. ආනන්ද ස්වාමීන් වහන්සේගේ පිළිතුරෙන් අනතුරුව බුදුරජාණන් වහන්සේ දේශනා කරනවා, "සප්ත අපරිහානීය ධර්මයන් දිවිහිමියෙන් ආරක්‍ෂා කොට ගන්නා ලිච්ඡුවී රාජ්‍යය යුද්ධයකින් පරාජය කරන්න බැහැ"ය කියල. "යම් හෙයකින් අජාසත්ත රජතුමා ලිච්ඡුවී රාජ්‍යය ආක‍්‍රමණය කළොත්, අනිවාර්යයෙන් ම අජාසත්ත රජතුමාට, පරාජය උරුමවන බව" බුදුරජාණන් වහන්සේ අමාත්‍යවරුන් දෙදෙනාට දේශනා කළා. බුදුරජාණන් වහන්සේ, ඉහතින් දේශනා කළේ අනාවැකියක් නොවේ. ධර්මානුකූල හේතුඵල ධර්මයක්. කුමක්ද ඒ හේතුඵල ධර්මය? "යම් රාජ්‍යයක් සප්ත අපරිහානීය ධර්මයන්ට අදාළව පාලනය කරන කොට රටේ රජතුමාගේත්, ඇමති, මන්ත‍්‍රී තුමන්ලාගේත්, මහා සංඝරත්නයේත්, ජනතාවගේත්, කුසල් ධර්මයන්ගේත් පෝෂණය වූ පිනේ ශක්තිය වැඩි වෙනවා. උතුම් ලෞකික ආර්ය අෂ්ටාංගික මාර්ගයේ වැඞීමේ ශක්තිය වැඩි වෙනවා. ඒ නිසා ම ලිච්ඡුවී රජතුමාගේ පටන් ජනතාව දක්වා ම ආයුෂ, වර්ණය, සැපය, බලය ශක්තිමත්". නමුත් අජාසත්ත රජතුමා ඉහත සප්ත අපරිහානීය ධර්මයන් තම ජීවිතයට හෝ රාජ්‍ය පාලනයට එකතු කොට ගෙන තිබුණේ නැහැ. එම නිසා ම බුදුරජාණන් වහන්සේ ලිච්ඡුවී රජ දරුවන්ගේ ශක්තිමත් ආයුෂය, වර්ණය, සැපය, බලයට අදාළව, අජාසත්ත රජතුමා ලිච්ඡුවී රාජ්‍යය ආක‍්‍රමණය කළොත්, තමන් ලබන පරාජය ගැන බුදුරජාණන් වහන්සේ හේතුඵල ධර්මයන්ට අදාළව ධර්මානුකූලව කරුණු පැහැදිලි කොට දුන්නා. බුදුරජාණන් වහන්සේගේ ධර්මානුකූල කරුණු දැක්වීම නිසා ම, අජාසත්ත රජතුමා ලිච්ඡුවී රාජ්‍යය ආක‍්‍රමණය කිරීමෙන් වැළකී පරාජයෙන් ගැළවුනා. මෙය සටහන් තබන භික්ෂුව ඉහත අජාසත්ත රජතුමාට අදාළ සිද්ධිය සටහන් තැබුවේ ඉදිරි ජනාධිපතිවරණයේදී ජයග‍්‍රහණය කරන්නේ කුමන අපේක්‍ෂකයාද කියල භික්‍ෂුවගෙ න් තරුණ පින්වතුන් පිරිසක් ඇසූ ප‍්‍රශ්නයට ධර්මානුකූලව හේතුඵල ධර්මයන් ගළපා පිළිතුරු දීමේ නිදහස භික්ෂූන් වන අපට තිබෙනවාය කියන කාරණයත්, භික්‍ෂුව අදාළ පිළිතුර ඉහත ප‍්‍රකාශ කිරීමෙන් අනතුරුව භික්ෂුවට චෝදනා කිරීමට බලාපොරොත්තු වන ගෞරවණීය පින්වතුන්ලාගේ දැන ගැනීම සඳහාත් මය. භික්ෂුව, ගෞරවණීය පින්වත් ඔබට නැවතත් සටහන් තබනවා, "මෙය දේශපාලන අනාවැකියක් නොව, ධර්මානුකූල හේතුඵල ධර්මයන් ගළපා තබන ධර්මානුකූල සටහනක් පමණක් මයි" කියල. භික්ෂුව මේ සටහන තබන්නේ, ඔක්තෝබර් මාසයේ හතරවැනි සිකුරාදා. දැන් වෙලාව රාත‍්‍රී නවයත් පසුවෙලා. භික්ෂුව වැඩසිටින මුළු පරිසරය ම තද නිහඬතාවයක ගිලී ගිහින් තිබෙන්නේ. ඒත් භික්‍ෂුවට නම් හොඳටෝම විශ්වාසයි රටේ දේශපාලනය නම් හරි ම ගොරහැඩි, ඝෝෂාකාරියි කියල. බලයක් නැති බලවතෙක් වීම උදෙසා පිස්සු බලූ මනෝ භාවයෙන් හති දමමින් දුවන අපේ රටේ දේශපාලනය තුළ හෙට දවසේ කවුරුන් ධර්මානුකූළව ජයගනීද? ගෞරවණීය පින්වත් ඔබ පක්‍ෂ දේශපාලන මනෝභාවයෙන් මොහොතක් මිදී ඉදිරි ජනාධිපතිවරණයට ඉදිරිපත් වී සිටින ප‍්‍රධාන පක්‍ෂ හෝ සන්ධානයන් දෙකේ අපේක්‍ෂකයන් දෙදෙනාගේ ජීවිත, චතුරාර්ය සත්‍යය ධර්මයන් තුළ විසුරුවා දකින්න. ජනාධිපතිවරණයට ඉදිරිපත් වී ඇති ප‍්‍රධාන අපේක්‍ෂක පින්වතුන් දෙදෙනා වෙන්නේ, ගෞරවණීය සජිත් පේ‍්‍රමදාස මහතාත්, ගෞරවණීය ගෝඨාභය රාජපක්‍ෂ මහත්මයාත් නේද? මෙම ගෞරවණීය නායක පින්වතුන් දෙපළ ගෙන් ලෞකික ආර්ය අෂ්ටාංගික මාර්ගය ශක්තිමත්ව වැඞී තිබෙන්නේ කවුරුන් තුළ ද, පින්වත් ඔබ නුවණින් දකින්න. බුදුරජාණන් වහන්සේ දේශනා කරනවා, "ලෞකික සැපයට එකම මාර්ගය, උතුම් ආර්ය අෂ්ටාංගික මාර්ගයයි" කියල. "ලෞකික දුකට එක ම මාර්ගය මිච්ඡුා අෂ්ටාංගික මාර්ගයයි" කියල. ජනාධිපතිවරණ මැතිවරණයට ඉදිරිපත් වී සිටින ප‍්‍රධාන පක්‍ෂ දෙකේ ගෞරවණීය අපේක්‍ෂකයන් දෙපළ ගෙන් වැඩිපුර ම මිච්ඡුා සංකප්පයන්, මිච්ඡුා වාචාවන්, මිච්ඡුා කම්මන්තයන්, මිච්ඡුා ආජීවයන් සිදුවන්නේ කවුරුන් අතින්ද? උතුම් සම්මා දිට්ඨියට අදාළ කර්මය කර්මඵල විශ්වාසය වැඩිපුර දුර්වල කුමන ගෞරවණීය අපේක්‍ෂක තුමාගේද? </Content>
    <Content name="book15chapter18" translatable="false">මෙය සටහන් තබන භික්‍ෂුවගේ භික්‍ෂු ජීවිතයේ දොළොස්වැනි වස් කාලය ගෙවී යන්න තවත් හරියට ම සතියක කාලයක් ඉතිරිවී තිබෙනවා. භික්‍ෂුව මොහොතක් දෑස් පියාගෙන ගෙවී ගිය දොළොස් වසරක උපසම්පදා දිවියේ අතීතය දෙස හැරී බලනවා. ඒ අතීතය තුළ භික්‍ෂුවට පින්වත් ඔබට සටහන් තබන්න ඉතිරි වෙලා තිබෙන්නේ, "සියලූ සංස්කාරයෝ අනිත්‍යයි" කියා පමණක් මයි. පින්වත් ඔබගේ සිත ඇලීම්, ගැටීම් සහ උපේක්‍ෂාවන් ගෙන් හිස් වුණ තැන, එම හිස් තැන පුරවන්නේ අතීත සංස්කාරයන් ගේ අනිත්‍ය භාවයට අදාළව සකස් වන හේතුඵල ධර්මයන්ගේ උපේක්‍ෂාව පමණක් මයි. අනිත්‍ය වූ පංච උපාදානස්කන්ධ ලෝකය අපි නිත්‍ය වූ අත්දැකීම් සහ මතක සටහන් වලින් පුරවා ගන්නේ සංස්කාරයෝ නිත්‍ය වශයෙන් දකින ළදරු භාවය නිසා මයි. භික්‍ෂුව වැඩසිටින ප‍්‍රදේශය ම මෙවර වස්සානය, වැසි සහිත දේශගුණය සමග ම ගෙවී ගියත්, මේ වස්සානය පුරාවට රට පුරා අට මහා කුසල් ධර්මයන් දෝරේ ගලා යන්න සිදු වුණත්, අපි හැමෝගේ ම පෙර කරුමයකට වර්තමානයේ සමාජය තුළ, තෘෂ්ණාවේ සැඩපහරට හසුවී දෙගොඩ තලා ගලා ගෙන යන කෙලෙස් වැස්ස නම් නොනැවතී, චතුරාර්ය සත්‍ය ධර්මයන් ගේ ඇල වේලි සියල්ල ම කඩා බිඳ ගෙන බරපතළ විනාශයක් සමාජ ගත කොට තිබෙනවා. පින්වත් මනුෂ්‍ය ජීවිත තුළ ලද දෙයින් සතුටු වීම, මධ්‍යම ප‍්‍රතිපදාව, මනුෂ්‍යත්වයෙන් බෙදාහදා ගැනීම, පරාර්ථකාමී සිතුම් පැතුම් සියල්ල ම සැපය උදෙසා බලය සොයන, සැපය උදෙසා මුදල් සොයන, සැපය උදෙසා නිලතල සොයන පින්වත් මනුෂ්‍ය සමාජය විසින් සැබෑ සම්මා සැපය ගැන ඔබට කියන උතුම් චතුරාර්ය සත්‍ය ධර්මයන් ගේ අර්ථය උඩුයටිකුරු කර දමලයි තිබෙන්නේ. වර්තමානයේ ජීවත් වන පින්වත් මනුෂ්‍යයෝ රටේ පවතින නීතියට බයයි. නමුත් අකුසල් සිදු කරන්න, සිල්පද බිඳගන්න බියක් නැහැ. බලන්නකෝ තිබෙන එඩිතර කමක මහත. සංස්කාරයන් ගේ විපාක දීම හේතුවෙන් සකස් වන ලෝක ධර්මයන්ට, ශත පහක බියක් නැති සමහරක් පින්වත් මනුෂ්‍යයෝ රටේ නීතියට නම් හරිම බයයි. ඒ නිසා ම රටේ පවතින නීතියෙන් මඟහැර යන ක‍්‍රමවේදයන් උපයෝගී කොට ගෙන බරපතළ දස අකුසල් ධර්මයන් සිදු කර ගන්න දිශාවට සමාජය වේගවත් වෙලා තිබෙනවා. බුදුරජාණන් වහන්සේ දේශනා කරනවා "පින්වත් ඔබ තුළ සකස් වෙන චේතනාව, කර්මයට මුල් වෙනවාය" කියල. ඔබ තුළ සකස් වන අකුසල් චේතනාවට අදාළව ඔබව දණ්ඩනයට ලක් කරන, ධර්මානුකූල ජූරිය තිබෙන්නේ අලූත්කඬේ අධිකරණය තුළ නොවේ. අකුසල් චේතනාවන්ට අදාළව ජූරිය සකස් වන්නේ වැරදි කරන පින්වත් ඔබ තුළ මයි. පින්වත් ඔබ නොදන්නවාට ඔබේ පංච උපාදානස්කන්ධ ලෝකය තුළ ජූරි සභිකයන් පස් දෙනෙක් නිරතුරුව ම ක‍්‍රියාත්මක වෙනවා. මේ ජූරි සභිකයන් පස් දෙනා තමයි ඵස්ස, වේදනා, සඤ්ඤා, සංස්කාර, විඤ්ඤාණ කියන ජූරි සභිකයන්. මේ ජූරි සභිකයන් පස් දෙනා ඒක පේළියට එකට වාඩි වෙන්නේ නැහැ. හේතුඵල ධර්මයන්ට අදාළව එක සභිකයෙක් හේතුවෙනුයි අනෙක් සභිකයා සකස් වෙන්නේ. පින්වත් ඔබ තුළ සකස් වන අකුසල් චේතනාවට අදාළව, නිවැරැදි තීන්දුව දෙන්නේ සංස්කාර නමැති ජූරි සභිකයායි. සංස්කාර විසින් ලබා දෙන තීන්දුව, විඤ්ඤාණය නමැති ජූරි සභිකයා නිවැරැදිව පටිච්චසමුප්පන්නව ක‍්‍රියාත්මක කරනවා. ඒ කියන්නෙ භවාත‍්‍රයේ  ඕපපාතිකව, බිත්තරයක, එසේ නැතිනම් තෙත් පරිසරයක, පණු කුලයක, ගර්භාෂයක ස්ථානගත කරනවා. පින්වත් ඔබ කුමන පාර්ශ්වයක වුවද, අනුන්ට බොරු කරන කොට, අනුන් ගෙන් පළි ගන්න කොට, අනුන්ට ද්වේශ කරන කොට, ඔබට දැනෙන මිච්ඡුා සතුට, ඔබට දැනෙන මිච්ඡුා ආශ්වාදය ඔබට සැපයක් බව ඇත්ත. ඔබ එම මිච්ඡුා සැපය මගේ කොට ගෙන ජීවත් වන බව ඇත්ත. නමුත් ධර්මානුකූලව ඔබ ලබන මිච්ඡුා සැපයේ සැබෑ ම හේතුව වන්නේ මිච්ඡුා දිට්ඨියෙන් පෝෂණය වූ මිච්ඡුා සතියයි. "කරන කලට පව් මිහිරිය මී පැණි සේ". එහෙත් ධර්මානුකූලව එම පව් විපාකයට පැමිණෙන කොට ඒ දුක් ගිනි නම්, නොනිවෙන භව ලැව්ගිනි බවට මයි පත් වෙන්නේ. අවිද්‍යාව තුළ බැස ගෙන තිබෙන තෘෂ්ණාවේ ගිනි පුපුරු, සංස්කාර, විඤ්ඤාණ, නාමරූප, සලායතන, ඵස්සය, ගිනි අවුලමින් මේ ලැව් ගින්න භව පච්චයා ජාති, ජරා, ව්‍යාධි, මරණ දුක් ගින්දර ම සකස් කොට දෙනව. දුකේ සිටිමින් දුකට හේතුව වන තෘෂ්ණාව ම උපද්දවන සද්ධර්මයේ ඇත්ත නොතේරෙන අපි, සැපයි කියල අයිති කොට ගන්නේ අනිත්‍ය වී යන සංස්කාරයන් ගොඩක් මයි. පින්වත් ඔබ ඔබේ ජීවිතය ප‍්‍රයෝජනයට අරගෙන, සිතෙන් සිතල අතට ගන්න, අයිති කොට ගන්න, දේවල් ගැන විවේකීව සිතලා බලන්නකෝ. ඔය ටික සිතන්නේ නැති නිසානේ, සමාජය තුළ මේ විකෘතීන් සමාජ ගත වෙලා තිබෙන්නේ. හැබැයි ඉතින් විවේකීව සිතන්නට නම් සම්මා සතිය කියන ධර්මානුකූල අර්ථය ජීවිතය තුළ තිබෙන්නට  ඕනේ. සම්මා සතිය කියල කියන්නෙ ඇවිදිනවා, ඇවිදිනවා යැයි සිතමින් ඇවිදීම වත්, කපනවා, කපනවා යැයි සිතමින් එළවළු, පලතුරු කැපීම වත්, කනවා, කනවා යැයි සිතමින් ආහාර අනුභව කිරීම වත් නොවේ. මේවා අයිති හුදු සතියටයි. මේ සතිය බුදුරජාණන් වහන්සේ පහළ වීමටත් පෙර දඹදිව ජනතාව තුළ තිබුණා. බුදුරජාණන් වහන්සේයි ජනතාව තුළ තිබුණ සතිය, ධර්මානුකූලව සම්මා සතියක් බවට පත්කළේ. වර්තමාන සමාජය දෙස හොඳින් ඇස් ඇරලා බලන්නකෝ, මිච්ඡුා සතිය කියන අර්ථයකුත් සමාජය තුළ දෝරේ ගලා ගෙන යනවා. සුන්දර සිංහල බෞද්ධ පින්වතෙකුට නම් මිච්ඡුා සතිය යනු, මළකඩ බැඳුණු යකඩයක් මයි. වහලයේ දුවන මීයකුට තියුණු දෑසින් කුරුමානම් අල්ලන, පූසෙක් තුළ තිබෙන්නේ මිච්ඡුා සතියයි. පෙර පිනට සිංහල බෞද්ධ කම දරා ගෙන උපන් අපි, තිරිසන් සතුනට අයිති ධර්මතාවයන් ගෙන් වහ වහා බැහැර විය යුතුයි. වර්තමාන සමාජයේ, තමන් උපන් රට ජාතිය විනාශ කරමින්, සමස්ත ලෝකයට ම යහපත බෙදා දෙන මේ උතුම් සම්මා සම්බුද්ධ ශාසනය සහ ශාසන අර්ථයන් හෑල්ලූවට පත් කරමින්, බලය උදෙසා, ධනය උදෙසා, නිලතල උදෙසා ජීවිතය අධර්මානුකූල විකෘතියක් කොට ගත්, සියලූ ම වැදගත් සහ නොවැදගත් පින්වතුන්ලා තුළ තිබෙන්නේ මිච්ඡුා සතියයි. ඉහත මිච්ඡුා සතිය සහිත පිින්වතුන්ලාට මිච්ඡුා සිහි කල්පනාව තිබෙනවා. කපටි මිච්ඡුා සැළසුම්, උපක‍්‍රම, ගැලවී යෑම් මේ සියල්ල ම ජීවිතය තුළ හොඳින් තිබෙනවා. නමුත් මේ සියලූ මිච්ඡුා දැනීම්, අනාගතයේ දුකට ම, අකුසලයට ම හේතුවන මිච්ඡුා දැනීම් මයි. එවැනි පින්වතුන්ලා ගේ සතිය මිච්ඡුා සතියක් වෙනවා. මිච්ඡුා සතියේ ඵලය වෙන්නේ මිච්ඡුා සමාධියයි. තැන්පත් මහත්තුරු වගේ සිටියට, වැරදි වැඩ කරන පින්වතුන්ලා තුළ තිබෙන්නේ මිච්ඡුා සමාධියක්. ඊයේ රාත‍්‍රියේ භික්‍ෂුව වැඩසිටින කුටියට හැරෙන පාර අසලට බලූ පවුලක් ගෙනත් දමලා. හොඳින් වැඩුණ බලූ පැටව් හත් දෙනෙක් සහ එම සතුන්ගේ බලූ අම්මා. මේ සතුන් සැරින් සැරේ කුටිය අසලට දුවගෙන එනවා බඩගින්නේ. බුදුරජාණන් වහන්සේ ගිහි පින්වතුන්ලාට, මහා සංඝරත්නයට පූජා කරන්න කියල දේශනා කරල තිබෙන්නේ චීවර, සේනාසන, පිණ්ඩපාත සහ ඖෂධයි. නමුත් මෙච්චර සද්ධර්මය ඇසෙන රටේ, සමහරක් මිච්ඡුා සතියෙන් යුත් පින්වතුන්ලා, මහා සංඝරත්නයට බලූ පැටවුනුත් පූජා කරනවා. මේ බලූ පැටවුන් දකින කොට භික්‍ෂුව නම් ධර්මානුකූලව දකින්නේ, මේ බලූ පැටව් පෙර ජීවිතයේ බලූ පැටවුන් පූජනීය ස්ථානවලට හොර රහසේ ගෙනත් දමපු, සුන්දර මනුෂ්‍යයන් ගේ පටිච්චසමුප්පන්න උපත් කියලයි. මිච්ඡුා සතිය කියන්නෙ, මිච්ඡුා ආශ‍්‍රයේ, මිච්ඡුා ධර්මයන් ශ‍්‍රවණයේ, අනුවණින් මෙනෙහි කිරීමේ හේතුඵල ධර්මයක්. පින්වත් ඔබ වේගයෙන් සමාජ ගත වන ඉහත අනතුරු තේරුම් ගන්න. පින්වත් ඔබේ මාතෘභූමියේ ඉදිරියේ පැවැත්වෙන ජනාධිපති මැතිවරණයේදී පින්වත් ජනතාව ඉහත මිච්ඡුා සතියෙන් කටයුතු කරන නායකයන් නම් නැවත නායකත්වයට පත්කොට ගන්න එපා. රටේ ඉතුරු වෙලා තිබෙන ගුණාත්මක ධර්මයන් ටිකත් විනාශ කරල ම දමාවි. ලොව්තුරු බුදුරජාණන් වහන්සේ ලෝකය දෙස බැලූවේ උතුම් විදර්ශනාත්මක සම්මා සතියෙන්. විදර්ශනාත්මක සම්මා සතියෙන් ලෝකය දැකලා, බුදුරජාණන් වහන්සේ දේශනා කරනවා "උතුම් සෝවාන්ඵලයට පත් නොවූ සෑම පින්වතෙක් ම, කුමක් හෝ මානසික ව්‍යාධියකින් පෙළෙනවා"ය කියල. ගිහි කාලයේදී මටත් මේ මානසික ව්‍යාධිය හොඳින්ම තිබුණා. මේ මානසික ව්‍යාධිය සකස් කොට දෙන්නේ පංච උපාදානස්කන්ධය කෙරෙහි ඇති කොට ගන්නා කෙළ හැලෙන තෘෂ්ණාවේ විෂබීජයයි. මේ දිනවල පැවැත්වෙන මැතිවරණයේදී මෙවැනි රෝගීන්ගේ සැඟවුණ රෝග ලක්‍ෂණ හොඳින් දැකගන්න පින්වත් ඔබට හැකිවේවි. හැබැයි ඉතින් අනුන්ගේ රෝග ලක්‍ෂණ දැකලා, පින්වත් ඔබේ රෝගී ලක්‍ෂණ උත්සන්න කොටගන්න එපාය කියල ගෞරවයෙන් මතක් කොට දෙනව. භික්‍ෂුව මේ සටහන් තබන්නේ ආර්ය අෂ්ටාංගික මාර්ගයේ හත්වැනි අංගයට අයත් සම්මා සතිය ගැනයි. යම් පින්වතෙක් කල්‍යාණ මිත‍්‍ර ආශ‍්‍රය, සද්ධර්ම ශ‍්‍රවණය, නුවණින් මෙනෙහි කිරීම් තුළින් දුකින් මිදීමේ එකම මාර්ගය වශයෙන් ආර්ය අෂ්ටාංගික මාර්ගය හඳුනා ගෙන, උතුම් සම්මා දිට්ඨියේ අර්ථයන් ජීවිතයට එකතු කොට ගෙන සම්මා සංකප්ප, සම්මා වාචා, සම්මා කම්මන්ත, සම්මා ආජීව, සම්මා වායාමෝ ධර්මයන් නිවැරැදිව පුහුණු කොට ගත් තැන, එම පින්වතා තුළ ඇති වන්නේ සම්මා සතියයි. </Content>
    <Content name="book15chapter19" translatable="false">කෙටියෙන් කියනවා නම් සම්මා සතිය යනු සම්මා දිට්ඨියේ සිට සම්මා වායාමෝ දක්වා ධර්මයන් ගෙන් පෝෂණය වූ ධර්මානුකූල ඵලයයි. මේ උතුම් සම්මා සතියයි, පංච නීවරණ තුනී වූ සම්මා සමාධිමත් සිතක් ඔබට ඇතිකොට දෙන්නේ. සම්මා සතියේ අර්ථය නොදන්නා මිච්ඡුා සතියෙන් යුත් පාලක පින්වතුන්ලා සකස් කොට ගත් සහ ජනතාවට සකස් කොට දුන් අකුසල් සංස්කාරයන් නිසා ම, ඒවායේ ඵලයෙන්, මේ වන විට දැඩිසත්කාර ඒකකයේ ජීවිතයත්, මරණයත් අතර සටනක යෙදී සිටින පින්වත් ඔබේ මාතෘ භූමියට සම්මා සතියෙන් යුතු වෛද්‍යවරයෙකු ගේ සේවය, ආරක්‍ෂාව, රැකවරණය, ප‍්‍රතිකාරය අත්‍යවශ්‍ය වෙනවා. පසුගිය කාල පරිච්ෙඡ්දය තුළ පින්වත් මාතෘභූමිය තුළ සිදුවූ බරපතළ විකෘතීන් සහ විනාශයන් දැකලා ම, බහුතරයක් පින්වත් ජනතාව තුළ මාතෘභූමිය මේ විනාශයේ දිශාවෙන් වළක්වා ගැනීම සඳහා ධර්මානුකූල පිබිදීමක් වර්තමානයේ ඇති වෙලා තිබෙනවා. එම පිබිදීම බෞද්ධ ජනතාව උතුම් ආර්ය අෂ්ටාංගික මාර්ගයේ අර්ථයෙනුත්, අන්‍ය ආගමික ජනතාව පංචශීලයේ අර්ථයෙනුත් තව තවත් පෝෂණය කොට ගැනීමට දක්‍ෂ විය යුතුයි. ඉදිරියේදී සම්මා සතියෙන් යුත් නායකයෙක් මාතෘභූමියේ නායකත්වයට පත් වෙන්නේ පින්වත් ඔබලාගේ ධර්මයේ ශක්තීන් නිසා මයි. මේ තීරණාත්මක නිමේෂයේ දී අනිත්‍ය භාවය උරුම කොට ගත් සියලූ ම යහපත් ධර්මතාවන්, ඊළඟ පරම්පරාවට ආරක්‍ෂා කොට තැබීම සඳහා පින්වත් ජනතාව විසින් ඉටු කළ යුතු පූජනීය වූද, වන්දනීය වූද, ධර්මානුකූල යුතුකමක් මාතෘභූමිය ඔබෙන් බලාපොරොත්තු වෙනවා. ඒ පූජනීය යුතුකම, ලොව්තුරා බුදුරජාණන් වහන්සේට කර්මය කර්මඵල විශ්වාසයෙන් බුද්ධ පූජාවක් පූජාකළා හා සමාන පූජනීය යුතුකමක් සහ පින්කමක් වෙනවා. ඒ පූජනීය යුතුකම මේ උතුම් සම්මා සම්බුද්ධ ශාසනයේ අර්ථයන්, සියලූ ලෝකවාසී ජනතාවගේ යහපත උදෙසා චිරාත් කාලයක් ආරක්‍ෂා වේවා යැයි මෛත‍්‍රී සිතින් ප‍්‍රාර්ථනාවක් කළා හා සමාන පූජනීය යුතුකමක් වෙනවා. ඒ පූජනීය යුතුකම, මේ පින්වත් මාතෘභූමියේ ජීවත් වන බෞද්ධ, ක‍්‍රිස්තියානි, හින්දු, මුස්ලිම් සියලූම සහෝදර ජනතාව අන්තවාදී උසිගැන්වීම් වලින් තොරව සමගියෙන් ජීවත් වේවා යැයි මෛත‍්‍රී සිතක් ඇති කොට ගන්නා හා සමාන පූජනීය යුතුකමක් වෙනවා. මේ පින්වත් මාතෘභූමිය අපෙන් බලාපොරොත්තු වන ඒ පූජනීය යුතුකම තමයි, පින්වත් ඔබලාට ලැබුණු මේ අවස්ථාව ප‍්‍රයෝජනයට අරගෙන, සම්මා සතියෙන් පෝෂණය වූ වඩාත් ම සුදුස්සා රාජ්‍ය නායකත්වයට තෝරා පත් කොට ගැනීම. රාජ්‍ය නායකත්වයක් ලැබීමට රාජ යෝගයක් තිබිය යුතුයි. රාජ යෝගයක් කියල කියන්නෙ රජකම දැරීමට අවශ්‍ය පෙර පිනයි. රාජ යෝගයක් කියල කියන්නෙ පටිච්චසමුප්පන්නව රජකම් කොට ඇති සාංසාරික පුහුණුවයි. මේ කාරණා දෙකට ම මේ ජීවිතයේදී ආර්ය අෂ්ටාංගික මාර්ගයේ ශක්තිය එකතු වූ තැන එම පින්වන්ත නායකයා ඉන්ද්‍රීය සංවරයෙන් යුත්, අභියෝගයන් ඉදිරියේ නොසැළෙන විනය ගරුක නායකයෙක් වෙනවා. වර්තමානයේ රටට සිදු කොට තිබෙන විනාශය ඉදිරියේ, ඉදිරි ජනාධිපතිවරණය තවත් ඡුන්දයක් බවට ඔබ පත්කොට ගන්න එපා. මෙම වගකීම පින්කමක් බවට පත් කොට ගන්න. වුවමනාවෙන් ම විනාශ කොට දමන සම්මා සම්බුද්ධ ශාසනයේ අර්ථයන්, විනාශ කොට දමන සිංහල බෞද්ධ සංස්කෘතිය, භේද භින්න කොට ඇති ජාතික සමගිය යම් පමණකට හෝ ආරක්‍ෂා කොට ගැනීම උදෙසා පින්වත් ඔබ ගන්නා වූ සත්පුරුෂ තීන්දුව, ධර්මානුකූලව මහත්ඵල මහානිශංස පින්කමක් ම වෙනවා. නමුත් මේ සියලූ ම සංස්කාරයෝ අනිත්‍යයි. යම් දවසක වෙනස් වෙලා යනවාය කියන අර්ථය දකිමින් මයි ඉහත පින්කම මහත් ඵල මහානිශංස පින්කමක් බවට ඔබ පත් කොට ගත යුත්තේ. මෙය සටහන් තබන භික්‍ෂුව සෑම විට ම සිතනවා භික්‍ෂුව ජීවිතයට ලබා ගත් සෑම යහපත් ධර්මතාවයක් ම අනාගත පරම්පරාව ලබත්වා කියල. එම නිසා තව ටික කාලයකට හරි යහපත් දේවල් ආරක්‍ෂා කොට තබමු. මේ මාසවල කැලයේ ගස්වල දළඹුවන්ගේ සහ කොළ පණුවන්ගේ ගහනය හුඟාක් ම වැඩිවෙනවා. මේ දිනවල භික්ෂුවගේ කුටියේ බිත්ති වලත් දළඹුවන් දහ දොළොස් දෙනෙක් නිතරම එහා මෙහා යනවා. කැලයේ දළඹුවන්ගේ ගහනය වැඩි වෙන කොට, රිළවුන්ට සහ කුරුල්ලන්ට නම්, එම දළඹුවන් සහ කොළ පණුවන් ප‍්‍රණීත ආහාරයක් මයි. සමහරක් පින්වතුන් අපට ඇවිත් කියනවා, "ස්වාමීන් වහන්ස අපිට සද්ධර්මයක් ශ‍්‍රවණය කරන්නට වෙලාවක් නැහැ. සූත‍්‍රගත ධර්මයක් කියවන්නට වෙලාවක් නැහැ" කියල. නමුත් මෙය සටහන් තබන භික්ෂුවට මේ රාත‍්‍රියේ අවට කැලයෙන් ගහන පරිසරය සිහිපත් වෙද්දී භික්ෂුව දකින්නේ, භික්ෂුවට සිහිපත් වෙන්නේ, භික්ෂුව කියවන්නේ සුන්දර සූත‍්‍රගත ධර්මයක් මයි, කියල. සංස්කාරයෝ මොන තරම් ආශ්වාද රහිතද, සංස්කාරයෝ මොන තරම් කුරිරුද, සංස්කාරයෝ මොන තරම් දුක්ඛිතද? මේ දිනවල කැලයේ ජීවත්වන රිළවුන් සහ කුරුල්ලන් ගස් වල සිටින දළඹුවන්ට සහ කොළ පණුවන්ට ලබාදෙන මරණීය දුක දකින කොට සංස්කාරයන්ගේ කුරිරු භාවය මයි භික්ෂුව දකින්නේ. පින්වත් ඔබ දැකලා තිබෙනවාද දරුවෙක් තම්බපු බෝංචි කරලක් අතේ තබාගෙන, එය කටින් ඇද, ඇද අනුභව කරන හැටි. රිළවෙක් ගසේ කොළයකින් අතට ගන්නා අඟල් දෙක තුනක් දිගැති කොළ පණුවාව, පණ පිටින්ම කඩ කඩා කන්නේ පින්වත් ඔබ බෝංචි කරලක් අනුභව කරනවා වගේ මයි. කුරුල්ලෙක් තම පාදයට තද කොට ගත් පණුවාව, හොටයෙන් අනිමින්, කඩ කඩා කන්නේ එම කොළ පණුවා මරණීය වේදනාවෙන් දඟලද්දියි. සංසාරයේ සිල්පද දුර්වල කොට ගන්න මනුෂ්‍යයෝ, මනුෂ්‍ය ඝාතනයත්, සත්ත්ව හිංසනයත් සිදු කොට ගත් මනුෂ්‍යයන් සහ තිරිසන් සතුන්, පටිච්චසමුප්පන්නව කොළ පණුවන් සහ දළඹුවන්ව ඉපදිලා, තම මරණය වියරුවක් බවට ම පත් කොට ගන්නවා. සුන්දර සිල්පද දුර්වල කොට ගන්නා මනුෂ්‍යයකුත්, කොළ පණුවකුත් අතර පරතරය, ‘උපාදාන පච්චයා භවො’ කියන එක ම හේතුඵල ධර්මයේ පරතරයයි. සෑම නිමේෂයකදී ම වියරු අකුසල් සංස්කාරයන් විපාකය පිණිස සකස් වන, පරිසරය දෙස දකිද්දී භික්ෂුව තුළ සකස් වෙන්නේ සංසාර බියක් මයි. සම්මා දිට්ඨිය අහලක වත් නැති අනුවණ මනුෂ්‍යයෝ පොඞ්ඩ වැරදුන තැන මානව හිමිකම් ගැන කතා කරන්නේ, මේ වියරු සංස්කාරයන් ගේ විපාකයන් ගැන අබමල් රේණුවක තරම් වත් දැනීමක් නැති නිසා මයි. පින්වත් ඔබ තෘෂ්ණාවෙන් උපදින මේ පංච උපාදානස්කන්ධ ලෝකයට ආදරය කරන්න එපා. තව දුරටත් රැවටෙන්න එපා. පින්වත් ඔබ තුළ තෘෂ්ණාව තිබෙනවා නම්, කරුණාකර පංච උපාදානස්කන්ධ ලෝකයෙන් ඔබ සාධාරණයක් බලාපොරොත්තු වෙන්න එපා. පින්වත් ඔබ අත්විඳින අසාධාරණයන්, ඔබ බලාපොරොත්තු වෙන සාධාරණයන් අනිත්‍ය වූ සංස්කාරයන් අතර දෝලනය වන මිරිඟුවක් පමණක් මයි. තමන්ට සිදුවූ අසාධාරණයන්ට පටාචාරාව ලෝකයෙන් සාධාරණයක් බලාපොරොත්තු වුණේ නැහැ. ඇය සාධාරණයත්, අසාධාරණයත් කියන අර්ථයන් දෙකම කෙරෙහි තෘෂ්ණාව නිරෝධය කළා. </Content>
    <Content name="book15chapter20" translatable="false">පින්වත් පටාචාරාව සංස්කාරයන්ගේ වියරුවෙන් නිදහස් වුණා. නමුත් පින්වත් ඔබ ඔබට සිදුවන අසාධාරණයන්ට එරෙහිව, තවමත් සාධාරණය බලාපොරොත්තු වෙනවා නේද? කුරුල්ලකුගේ පාදයට සිරකොට ගෙන සිටින කොළ පණුවාව, එම කුරුල්ලා තම හොටෙන් කෑලි කඩාගෙන රස කරමින් අනුභව කරන කොට එම කොළ පණුවා මරණීය බියෙන් දඟලන්නේ ලෝකයෙන් සාධාරණය බලාපොරොත්තුවෙන් මයි. නමුත් එම කොළ පණුවා බලාපොරොත්තු වන සාධාරණය මිරිඟුවක් මයි. පාසල් වයසේ දරුවෙක් භික්ෂුවගෙන් ප‍්‍රශ්නයක් විමසුවා, "ස්වාමීන් වහන්ස, ගිහි පින්වතුන් ආහාර අනුභව කිරීමත්, ස්වාමීන් වහන්සේලා දානය වැළඳීමත් අතර තිබෙන වෙනස මොකක්ද" කියල. ඉහත අර්ථයන් දෙක අතර වෙනස අහසයි, පොළොවයි වගේ පරතරයක් තිබෙන වෙනසක්. නමුත් සම්මා දිට්ඨිය දුර්වල වෙන සමාජයක මේ පරතරය හුඟාක් කිට්ටු වෙනවා. ගිහි පින්වතුන්ලා ආහාර අනුභව කරන්නේ, තමන් විසින් එසේත් නැතිනම් තම භාරකරුවන් විසින් උපයා සපයාගත් මිල මුදල් වලින් තමන් විසින් ම උයා පිහාගෙන. ගිහි පින්වතුන්ලා ආහාර අනුභව කරන්නේ රූපයේ ආශ්වාදය උදෙසා, වේදනාවේ, හඳුනාගැනීමේ, ආශ්වාදයන් උදෙසා. ගිහි පින්වතුන් ආහාර අනුභව කරන මොහොතේ කාමච්ඡුන්දයක් මයි සකස් කොට ගන්නේ. මහා සංඝරත්නය දන් වළඳන්නේ තමන් හරිහම්බ කොට ගෙන නොවේ. ගිහි පින්වතුන්ලා ශ‍්‍රද්ධාවෙන්, ගෞරවයෙන්, කර්මය කර්මඵල විශ්වාසයෙන්, ප‍්‍රණීතව, සියතින් සකස් කොට දෙන දානයයි. මහා සංඝරත්නය රූපයේ ආශ්වාදය, වේදනාවේ, හඳුනාගැනීමේ ආශ්වාදයන් උදෙසා නොවේ, දානය වළඳන්නේ. සංඝයා තුළ සකස් වන ආහාර ප‍්‍රත්‍යවේක්ෂාව තමන් ගන්නා වූ සෑම බත් කටක් ම සප්ත බොජ්ඣංග ධර්මයක් මයි සකස් කොට දෙන්නේ. ආහාරය දකින කොට ම සංඝයා තුළ සතිය පිහිටනවා, "මේ ආහාරය මාගේ ශරීරයේ ජවය පිණිස, මදය පිණිස නොවේය" කියල. එම සතිය නිසා ම මේ වළඳන්නා වූ ආහාරයත්, මේ ශරීරයත් පිළිකුලෙන්, අසුබයෙන්, අනිත්‍යයෙන් මොහොතක් දකින ධම්මවිචය බොජ්ඣංගය සකස් වෙනවා. ධම්මවිචය බොජ්ඣංගය තුළින් ආහාරයේත්, ශරීරයේත් ඇත්ත දැකීම නිසා ම ප‍්‍රත්‍යවේක්ෂාව කෙරෙහි වීර්යය ශක්තිමත් වෙනවා. ඒ නිසා ම දානයට ලැබුණු ආහාරය තුළිනුත් ධර්මයක් දැකීම හේතුවෙන් සිත ප‍්‍රීතියට පත් වෙනවා. ඒ ප‍්‍රීතිමත් සිත සංසිඳුණු සිතක් බවට පත් වෙනවා. සංඝයා තුළ සකස්වන ඇලීම්, ගැටීම් වලින් තොර උපේක්ෂා සහගත සිත මෙතෙක් තම දාන වේල නිසා සකස් කොට ගත් සප්ත බොජ්ඣංග ධර්මයන්, විදර්ශනාත්මක සප්ත බොජ්ඣංගයන් බවට පත් කොට ගන්නවා. පින්වත් ඔබට වැටහෙනවාද ගිහි පින්වතුන් ආහාර ගැනීමත්, මහා සංඝරත්නය දානය වැළඳීමත් අතර තිබෙන වෙනස මොනතරම් වෙනසක්ද කියල. මේ වෙනස සංඝයා වන අපි තේරුම් නොගත්තොත්, අනාගත භවාත‍්‍රයේදී අපිටත්, ප‍්‍රණීත ආහාරයන් හැටියට කොළ පණුවන් සහ දළඹුවන් ආහාරයට ලැබෙන්නට පුළුවන්. මේ සටහන තබන මොහොතේ භික්ෂුවට සිහිපත් වෙනවා වස්සානයේ සවස ගිලන්පස පූජාවක් ගැන මහත්මයෙක් කියපු කථාවක්. මේ මහත්මයා තම හිතවතියකට කියනවාලූ "පන්සලේ ස්වාමීන් වහන්සේ පස් නමක් වැඩ සිටිනවා, සවස ගිලන්පසට රෝල්ස්, කට්ලට් සහ සුප් අරගෙන ඇවිත් පූජා කරන්නය" කියල. "පින්වත් ඔබ කරුණාකර විනය අවිනය කරන්න එපා. අවිනය විනය කරන්න එපා. ධර්මය අධර්මය කරන්න එපා." ගිහි පින්වතුන්ලා එහෙම කළොත් එහි විපාකයන් ධර්මයේ මෙහෙම සඳහන් වෙනවා. "මරණ දණ්ඩනයට නියම වූ මනුෂ්‍යයෙක් නහවා පිරිසිදු කොට, සුදු ඇඳුම් අන්දවා, රතු වද මල් මාලයක් ගෙලට දමා, වදක බෙර හඬවා, නගරය වටා පැදකුණු කොට හිස ගසා දමන මොහොතේ එම සිරකරුවා යම් තියුණු දුකක් අත්විඳී ද, ඊටත් වඩා දුකක්, විනය අවිනය කරන්නාට සංසාරයේදී ලැබෙනවාය" කියල. සවස ගිලන්පසට රෝල්ස්, කට්ලට්, බිත්තර ආප්ප සංස්කෘතියේ අනාගත වියරු ආදීනවයන් නුවනින් තේරුම් ගන්න ඔබ දක්‍ෂ වෙන්න. සියලූ සංස්කාරයෝ වෙනස් වෙලා යනවා. සක්විති රජ කෙනෙක් නැවත කඩියෙක් වෙලා උපදිනවා. බෞද්ධ භික්ෂුවක් නැවත මාළුවෙක් වෙලා උපදිනවා. මේ වෙනස්වීම වේගවත් කරන්නේ අපගේ පංච උපාදානස්කන්ධ ලෝකය තුළ සකස් වන කෙළ හැලෙන තෘෂ්ණාවයි. රට තුළ ඔඩු දුවන මේ වියරු තෘෂ්ණාවේ තරම ජනාධිපති මැතිවරණය සඳහා ඉදිරිපත් වී සිටි අසීමිත අපේක්‍ෂක පින්වතුන්ලා සංඛ්‍යාවෙන් ම ප‍්‍රකට වෙනවා. ලෝකය ම හිනස්සන සමාජ විකෘතීන් මේවා. සිංහල බෞද්ධ ජනතාව ම ඇයි මේ සිංහල බෞද්ධ සංස්කෘතිය මෙතරම් විහිළුවට ලක් කරන්නේ?. ලැජ්ජාව, බිය ඇති නායකයකුගේ අවශ්‍යතාවය නැවත නැවතත් ප‍්‍රකට කළේ, ලැජ්ජාව බිය වේගයෙන් සමාජයෙන් අතුරුදන් වී යන නිසයි. තෘෂ්ණාවෙන් උපදින පංච උපාදානස්කන්ධ ලෝකය, ආර්ය අෂ්ටාංගික මාර්ගයෙන් තොරව කාටවත් ම නිවැරැදි කරන්න බැහැ. සියලූ ම සංස්කාරයෝ අනිත්‍යව යන පංච උපාදානස්කන්ධ ලෝකයේ ලැජ්ජාව, බිය යන අර්ථයන් දෙකේ ලොකුම සතුරා වෙන්නේ ආශ්වාදයේ මිරිඟුවයි. ජයග‍්‍රහණයේ බලයේ මිරිඟුවයි. පින්වත් ඔබ ජයග‍්‍රහණයේ බලයේ ආශ්වාදයේ මිරිඟුවට රැවටුණොත් පින්වත් ඔබ ලබන්නා වූ ජයග‍්‍රහණයන්, පරාජයේ ආරම්භයන් ම වෙනවා. මේ ධර්මානුකූල යථාර්ථය සම්මා දිට්ඨියේ අර්ථයන් තුළින් තේරුම් ගත් නායකයාටයි තමන් ලබාගත් බලය සහ ජයග‍්‍රහණයන් දීර්ඝ කාලයක් පවත්වා ගෙන යෑමේ හැකියාව ලැබෙන්නේ. යම් පින්වතෙක් බලය ලබා ගත්තාට වඩා වටින්නේ ලබා ගත් බලය ධර්මානුකූලව ආරක්‍ෂා කොට ගැනීමයි. පින්වත් ඔබ ලැබූ ජයග‍්‍රහණයන් ඔබ ආරක්‍ෂා කොට ගත යුත්තේ ඔබ තුළ ම සකස්වන ආශ්වාදයේ වියරුවෙන් මයි. භික්ෂුව පින්වත් ඔබට මේ සටහන් තබන්නේ සමාජය තුළ ඇවිලී යන වියරු තෘෂ්ණාව යම් පමණකට හෝ පාලනය කොට ගැනීමට පින්වත් රටවැසි ජනතාවට ආර්ය අෂ්ටාංගික මාර්ගයෙන් පූර්වාදර්ශයක් දිය හැකි රාජ්‍ය නායකයෙක් ගේ අත්‍යවශ්‍ය භාවය නැවත නැවත පින්වත් ඔබට අවධාරණය කිරීමටයි. එසේ නැත්නම් භික්ෂූන් වන අපි සමාජයට හොඳ නරක තේරුම් කොට දෙන්න ධර්ම දේශනා කරන එකේ තේරුමක් නැහැ. සම්මා දිට්ඨියේ අර්ථයන් දුර්වල පාලක පින්වතුන්ලා විසින් දැන දැන ම විනාශ කොට දමන සමාජයක් භික්ෂූන් වන අපිට තනිවම නිවැරැදි කරන්න  බැහැ. එසේ කරන්නට යෑම සෝද සෝදා මඬේ දැමීමක් වෙනවා. තීරණාත්මක මොහොතක භික්ෂූන් වන අපිට ශාසනික වගකීමක් සහ යුතුකමක් තිබෙනවා, "මේ උතුම් සිංහල බෞද්ධකමේ ආරක්‍ෂාව උදෙසා අවංකව කැපවන, මේ රටේ ජාතික සමගියට ගරු කරන පින්වත් නායකයෙක් රාජ්‍ය නායකත්වයට පත්කොට ගන්නය" කියල පින්වත් ජනතාවට අනුශාසනා කරන්න. එසේ අනුශාසනා කිරීම දේශපාලනය කිරීමක් නොවේ. පින්වත් මාතෘභූමියත්, ජනතාවත් අයහපතෙන් මුදා යහපත කෙරෙහි දැනුවත් කිරීම පමණක් මයි. දේශපාලනය උදෙසා ආගමත්, ධර්මයත් අවශ්‍ය නැහැ. දේශපාලනය නිරාගමික විය යුතු යැයි පින්වත් ජනතාව මිථ්‍යා දෘෂ්ටියෙන් රවට්ටන ප‍්‍රවණතාවයන් වේගයෙන් සමාජගත වෙනවා. උතුම් ආර්ය අෂ්ටාංගික මාර්ගයෙන් පෝෂණය වූ දේශපාලනයයි මේ ලෝක ධාතුවේ ශේ‍්‍රෂ්ඨ ම දේශපාලනය වෙන්නේ. ආර්ය අෂ්ටාංගික මාර්ගයෙන් පෝෂණය වූ දේශපාලනය, පින්වත් පාලක පින්වතුන්ලාත්, ජනතාවත් කියන දෙපාර්ශ්වයම මෙලොව සහ පරලොව යන දෙකම ජයග‍්‍රහණය කොට දෙනව. පින්වත් ඔබ චීනය උදාහරණයට ගන්නකෝ. චීන ජනතාව මෙලොව ධනයෙන් සහ බලයෙන් දින්නත් ඔවුන්ගේ පරලොව වියරු දුකක් මයි. ගෞරවණීය පින්වතුනේ, ලෝකයට ආරක්‍ෂා කොට ගැනීමට දෙයක් නැති වුණාට, පින්වත් මේ මාතෘ භූමියේ ජීවත් වන ඔබට ආරක්‍ෂා කොට ගැනීමට ලෝකයේ ස්ථානගත වී තිබෙන අති ශේ‍්‍රෂ්ඨ ම නිධානයක් තිබෙනවා. දුර්ලභ නිධානයක්. බෝධිසත්ත්වයන් වහන්සේ සාරාසංඛ්‍ය කල්ප ලක්‍ෂ ගණනාවක් දස පාරමී ධර්මයන් පුරා තුන් ලෝකයාට ම මතු කොට දුන් නිධානයක්. මනුෂ්‍යයාගේ මෙලොව සහ පරලොව යන දෙකම ජයගන්නා නිධානයක්. ඒ වගේ මයි මෙලොවත් පරලොවත් දෙක ම නිරෝධය කොට දුකෙන් මිදීමේ මාවත කියාදෙන නිධානයක්. ඒ නිධානය තමයි මේ උතුම් සම්මා සම්බුද්ධ ශාසනය. මේ උතුම් නිධානයයි මේ නිමේෂයෙදිත් සමස්ත ලෝකයටම ශීලයේ වටිනාකම, මෛත‍්‍රියේ, සමාධියේ, ත්‍යාගයේ වටිනාකම කියල දෙන්නේ. මේ නිධානයයි මේ නිමේෂයේදීත් සමස්ත ලෝකයේ ම මනුෂ්‍ය සන්තාන තුළ යම් පමණකට හෝ ලැජ්ජාව, බිය ආරක්‍ෂා කොට දී තිබෙන්නේ. සමස්ත ලෝකයෙන් අඩක් ම විනාශ වී යන වියරු, ම්ලේච්ඡු තුන්වැනි ලෝක යුද්ධයක් තවදුරටත් පමා කොට දී තිබෙන්නේ මේ ගෞරවණීය නිධානය මයි. </Content>
    <Content name="book15chapter21" translatable="false">අද දහවල් බොහෝම හොඳින් වියළි කාලගුණයක් තිබුණත්, මේ රාත‍්‍රියේ බොහෝම සද්දයට ගොරවලා විදුලි කොටනවා. නොවැම්බර් මාසයේ මේ ප‍්‍රදේශ වලට ඇදහැලෙන මහ වැහි පටන් ගන්න වගේ, අකුණු ගහන සද්දයත් සමග ජනෙල් කවුළුවෙන් මතු වෙන විදුලි ආලෝකයත්, කුටියේ සුදු පැහැ බිත්තියේ මෝස්තර රටාවන් මතුකරල ඉක්මනින්ම මැකී යනවා. ගොරවන හඬට බියෙන් තොරතෝංචියක් නැතිව කෑගසන මොණරුන්ගේ හඬ, සත්ත්ව ලෝකයේ බිය ගැන පුංචි පාඩමක් පින්වත් ඔබට කියල දෙනව. මනුෂ්‍ය ලෝකයේ අපිත්  ඕනෑවට වඩා වැඩියෙන් කෑගසන්නේ බිය නිසා මයි. පසුගිය මැතිවරණයේදී පින්වත් ඔබ දකින්න ඇති, එක පාර්ශ්වයක් තම බලය ගිලිහෙයි කියල බියෙන් කෑගසනවා. තවත් පාර්ශ්වයක් තමන්ට බලය නොලැබෙයි කියල බියෙන් කෑගසනවා. බුදුරජාණන් වහන්සේ දේශනා කරනවා, යම් පින්වතෙක් මේ අනිත්‍ය වූ, දුක් වූ, අනාත්ම වූ, රූපයෙන් මම ජයග‍්‍රාහකයෙක්ය, යැයි දකී ද, එම දැක්ම මිථ්‍යා දැක්මක්ය කියල. යම් පින්වතෙක් රූපය ඇසුරෙන් සකස් වෙන මේ වේදනා, සඤ්ඤා, සංස්කාර, විඤ්ඤාණයන් තුළ බැස ගෙන ඒවා මගේ කොට ගෙන මම ජයග‍්‍රාහකයෙක් යැයි දකී ද, උදම් අනයි ද එම දැක්ම මිථ්‍යා දැක්මක්ය කියල. "පින්වත් ඔබ, අවිද්‍යාව හේතුවෙන් සකස් වෙන, සංස්කාරයන්ගේ ශක්තියෙන් පෝෂණය වෙන සළායතනයන් ඇසුරු කොට ඔබ ලබනා ජයග‍්‍රහණය බිඳෙන සුලූය" කියල බුදුරජාණන් වහන්සේ දේශනා කරනවා. සංසාරයක් පුරාවට අපි පටිච්චසමුප්පන්නව ලැබූ සෑම ජයග‍්‍රහණයක් ම, සෑම පරාජයක් ම බිඳී වෙනස් වී ගියා නේද? බුදුරජාණන් වහන්සේ දේශනා කරනවා, පින්වත් ඔබට, "ජයග‍්‍රහණය නිත්‍ය වශයෙන් ගෙන, ජයග‍්‍රහණය සරණ කොට ගෙන වාසය කරන්න එපා"ය කියල. "ඔබ ජයග‍්‍රහණය නිත්‍ය කොට ගෙන වාසය කළොත්, සංස්කාරයන්ගේ ප‍්‍රතික‍්‍රියා හේතුවෙන් ජයග‍්‍රහණය වෙනස් වී යන කොට ඔබ ශෝක, පරිදේව, දුක්ඛ, දෝමනස්සයන්ට පත් වෙනවා"ය කියල. පින්වත් ඔබ ලැබූ ජයග‍්‍රහණයක් විජයග‍්‍රහණයක් බවට පත් කොට ගැනීමට ඔබට අවශ්‍ය නම්, පින්වත් ඔබ, තමා සරණ කොට, තමා පිහිට කොට වාසය කරන්න, ධර්මය පිහිට කොට, ධර්මය සරණ කොට වාසය කරන්න. එවිට පින්වත් ඔබ තුළ සකස් වෙන සම්මා සමාධිමත් සිතෙන්, ඔබ මෙනෙහි කරන්නේ ඔබ ලබන ජයග‍්‍රහණයන් යටපත් කොට ගෙන ඔබ තුළින් ම නැඟී එන, මේ ජාති, ජරා, ව්‍යාධි, මරණ වලට හේතුවයි. අපි කුමන මහේශාක්‍ය ජයග‍්‍රහණයන් ලැබුව ද, ඒ සෑම ජයග‍්‍රහණයක් ම, අපේ ජීවිත ආක‍්‍රමණය කරන ජාති, ජරා, ව්‍යාධි, මරණ විසින් පරාජය කොට දමනවා. බුදුරජාණන් වහන්සේ දේශනා කරනවා, "අනාගතයේ යම් දවසක් එනවා, මහා සාගරය සිඳි වියළී යන; අනාගතයේ යම් දවසක් එනවා, මේ මහපොළව අළු දුහුවිලි ගොඩක් වෙන. නමුත් අවිද්‍යාව මුල් කොට ගෙන ඇති, තෘෂ්ණාව සංයෝජන කොට ඇති, පංච උපාදානස්කන්ධය කෙරෙහි බැඳුණ සත්ත්වයාගේ දුක කෙළවර කිරීමක් මම නොකියන්නෙය" කියල. චතුරාර්ය සත්‍යය නොදැනීම මුල් කොට ගෙන, සසර පටිච්ච සමුප්පන්නව දුවන සත්ත්වයාගේ "මුල් කෙළවර" කාටවත් ම පෙනෙන්නේ නැහැ. අපි කවුරුවත් ම දන්නෙත් නැහැ. ඒ කාරණය ධර්මාවබෝධයට අදාළ වෙන්නෙත් නැහැ. සත්ත්වයාගේ මුල් කෙළවර නොපෙනෙන සංසාර ගැඹුර පංච උපාදානස්කන්ධය, ලෝකය කෙරෙහි බිය ඇති කොට ගැනීම් උදෙසා මයි අපි යොමු කොට ගත යුත්තේ. බුදුරජාණන් වහන්සේ දේශනා කරනවා, යම් සුනඛයෙක් ශක්තිමත් වරපටකින් කණුවක බඳින ලද්දේ ද, එම කණුවට බැඳුන සුනඛයා එම කණුව ළඟම සිටිනවා. එම කණුව අසලම ලගිනවා. එම කණුව සුනඛයා ජීවිතයේ ම කොටසක් බවට පත් කොට ගන්නවා කියල. උතුම් සෝවාන් ඵල අවබෝධය නොලැබූ අපි සැවොම, සතර මහා ධාතුවෙන් සැදුණා වූ මේ රූපය මගේ යැයි කියල දකිනවා. රූපය මම වෙමි යැයි කියල දකිනවා. රූපය මගේ ආත්මය යැයි දකිනවා. රූපය ආත්මීය සඤ්ඤාවෙන්ම බඳිමින්, වේදනා, සඤ්ඤා, සංස්කාර, විඤ්ඤාණ වෙත ම යනවා. පංච උපාදානස්කන්ධය තුළ ම බැස ගන්නවා. එහි ම ලගිනවා. එහි ම වහලෙක් බවට පත් වෙනවා. අනේ අපි හැමෝට ම ලැජ්ජාව, බිය තිබෙනවා නේද? ඒත් බලන්නකෝ, වරපටකින් කණුවේ ගැට ගසා සිටින සුනඛයා කරන දෙයම, ආධ්‍යාත්මික සහ බාහිර රූපයන්, තෘෂ්ණාවේ වරපටින් ගැට ගසා ගෙන සිටින අපිත් කරනවා නේද? කවදාද පින්වත් ඔබ ඔබේ රූපය බැඳ දමා සිටින තෘෂ්ණාවේ වරපට කඩා දමන්නේ? තෘෂ්ණාව මොන තරම් නිර්ලජ්ජිත ද? පින්වත් ඔබට රූප, වේදනා, සංඤ්ඤා, සංස්කාර, විඤ්ඤාණ කණු පහේ ම, වරින් වර ඔබව දිගේලි කරනවා. ඔබට තිබෙන්නේ සැප යැයි කිය, කියා භව දුක නමැති දුක අනුභව කිරීම පමණක් මයි. බුදුරජාණන් වහන්සේ දේශනා කරනව, "අතීත, වර්තමාන, අනාගත යම් රූපයක් වේද දක්‍ෂයා එසේත් නැතිනම් සම්මා සමාධිමත් පින්වතා, රූපය දෙස විදර්ශනා නුවණින් බලනවා. එවිට එම පින්වතා දකිනවා, රූපය යනු ගංගා දියේ හටගෙන මොහොතකින් නැතිවී යන පෙන පිඬක්ය" කියල. වැසි සමයේ ගංගා දියේ පෙන පිඬක් ඇති වන්නේද, සම්මා සමාධියෙන් යුත් පින්වතා එම පෙනපිඬ මොහොතකින් ඇතිවී, නැතිවී යන හිස් දෙයක් බවට වටහා ගන්නවා. හරයක් නැති බොල් දෙයක් බවට වටහා ගන්නවා. අතීතයේ අපි මොන තරම් සුන්දර, ප‍්‍රණීත, බාහිර සහ ආධ්‍යාත්මික රූපයන් මගේ කොට ගෙන, මගේ ආත්මය කොට ගෙන ජීවත් වන්න ඇති ද?. වර්තමානයේ ඔබ අයිති කොට ගෙන සිටින මම යැයි දකින බිරිඳ, දරුවන්, දෙමාපියන්, ඤාතීන්, රට, ජාතිය, ආගම මේවා කිසිවක් ඔබේ වසඟයේ, නිත්‍ය භාවයෙන්, ස්ථිර භාවයෙන්, තබා ගන්න බැරි ගංගා දියේ හට ගෙන නැතිවී යන පෙන පිඬක් යැයි ඔබට සිතෙන්නේ නැති ද?. මෙය සටහන් තබන භික්ෂුව, අතීතයේ මගේ කොට ගෙන, මම යැයි සිතා ගෙන සිටි කිසිදු අතීත රූපයක් අද භික්ෂුවට අයිති නැහැ. අතීතයේ සමහරක් රූපයන් තිබුණා. එම රූප මගේ කොට ගැනීම නිසා ම, නිදි නොලබා එම රූපයන් ගැන සිතුව සහ පැතුව. නමුත් ඒ කිසිම රූපයක් වර්තමානයේ භික්ෂුවට අයිති නැහැ. භික්ෂුවගේ ආධ්‍යාත්මික රූපයත්, අදාළ බාහිර රූපයනුත් හරයක්, අරටුවක් නැති ගසක් වගේ බොල් වෙලා ගිහිල්ලා. අතීතයේ අපි පටිච්චසමුප්පන්නව මොන තරම් සුන්දර ආධ්‍යාත්මික සහ බාහිර රූපයන් මගේ කොට ගෙන ජීවත් වෙන්න ඇති ද?. පින්වත් ඔබ සක්විති රජුව ඉපදුන වේලාවේ, ඔබට දැකුම්කලූ, සිත පහදන, මිනිස් රූසපුව ඉක්ම වූ, කපු පුළුන් සේ මොළකැටි, මෙළෙක් පහස ඇති, කයින් සඳුන් සුවඳ හමන, මුවින් මහනෙල් මල් සුවඳ හමන, රජුට මන වඩන, ප‍්‍රිය තෙපුල් ම තෙපළන ස්ත‍්‍රී රත්නයක් පහළ වුණා. මෙය සටහන් තබන භික්ෂුව දෑස් පියාගෙන දකිනවා, කුසල් ධර්මයන් ගෙන් පෝෂිත පිනේ ආශ්චර්යයෙන් උපන් මෙවන් සුන්දර, ප‍්‍රණීත, මහේශාක්‍ය, ප‍්‍රභූ, සුන්දර රූපයනුත් ජරා, ව්‍යාධි, මරණයන්ට පත්වුණා. මේ අතීත, වර්තමාන රූපස්කන්ධයන්ගේ අනිත්‍ය භාවය, පින්වත් ඔබ නුවණින් දකින කොට ඔබට වැටහෙනවා, රූපය කියන්නෙ හිස් දෙයක් මයි, අරටුවක් නැති බොල් දෙයක් මයි කියල. පින්වත් ඔබ දෑස් පියා ගෙන නුවණින් දකිනවා, ඔබේ රූපයත්, ගංගා දියේ ඇති වී නැති වී යන පෙන පිඬක්, වෙනස් වී යන ස්වභාවයෙන් ම යුක්තය කියල. හේතූන් නිසා ම ඇතිවී, හේතූන් නිසා ම නැති වී යන දෙයක්ය කියල. එවිට ඔබ රූපය කෙරෙහි කලකිරෙනවා. ඒ නිසා ම ඔබ රූපය කෙරෙහි නොඇලෙනවාය කියල බුදුරජාණන් වහන්සේ දේශනා කරනවා. බුදුරජාණන් වහන්සේ දේශනා කරනවා, "රූපය ඇසුරෙන් සකස් වෙන විඳීම, ඒ කියන්නෙ සැප, දුක්, උපේක්‍ෂාවන්, ජලයේ ඇති වී නැති වී යන දිය බුබුළක් සේම දකින්නය" කියල. වැසි වැටෙන කොට ගංගා දියේ ඇති වෙන දිය බුබුළක් යම්සේ ඇති වී නැති වී යනවාද, සම්මා සමාධිමත් පින්වතා, තමන් අත්විඳින විඳීම දිය බුබුළක්සේ ම නුවණින් දකිනවා. එවිට පින්වත් ඔබට වැටහෙනවා ඔබ අත්වින්ද සෑම විඳීමක් ම හිස් දෙයක්ය, බොල් දෙයක්ය, නැවත නැවත රැවටෙන විදිහේ දෙයක්ය කියල. අතීතයේ සුන්දර, ප‍්‍රණීත, මහේශාක්‍ය ස්ත‍්‍රී රත්නයන් නිසා, සක්විති රජකම් නිසා, සුජම්පතින් නිසා, ශක‍්‍ර දෙවියන් වීම නිසා මොන තරම් සුන්දර විඳීම් අතීතයේ ඔබ ලබන්නට ඇති ද? වර්තමානයේ පින්වත් ඔබ ඔබේ කුළුඳුල් ආදරය, විවාහය, මධුසමය, කුළුඳුල් දරුවා නිසා මොන තරම් සුන්දර විඳීම් ලබන්නට ඇති ද? ඒ සෑම විඳීමක් ම ගංගා දියේ ඇති වී නැති වී යන දිය බුබුළක් සේ වෙනස් වී ගියා නේද?. ඔබ ලබන සෑම විඳීමක් ම හිස් දෙයක් මයි. මෙසේ විඳීමේ හිස් භාවය, විඳීමේ බොල් භාවය නුවණින් දකින ඔබ විඳීම කෙරෙහි කලකිරෙනවා. ඒ නිසාම ඔබ විඳීම කෙරෙහි නොඇලී වාසය කරනවා යැයි බුදුරජාණන් වහන්සේ දේශනා කරනවා. වේදනාව අනුවණින් දකින පින්වතා, විඳීම් සොයාගෙන ඵස්සය පසුපස ම දුවනවා. ඔබේ ආධ්‍යාත්මික රූපය තුළින් ම ඔබ විඳීම් සොයනවා. ඒ නිසා ම රූපලාවණ්‍යය, මෝස්තර ඇඳුම් පැළඳුම් මේ සෑම විඳීමක් ම  දියේ හටගත් දිය බුබුළක් සේ ම මොහොතකින් වෙනස් වී යනවා. "මෙවන් සැප, දුක්, උපේක්‍ෂා විඳීම් හේතුවෙන් සකස් වෙන හඳුනා ගැනීම් හෙවත් සඤ්ඤාවන් ගිම්හානයේ මහා අව් කාෂ්ටකයේ ඇති වූ මිරිඟුවක් සේ ම දකින්න" කියල බුදුරජාණන් වහන්සේ දේශනා කරනවා. පින්වත් ඔබ ඇසෙන්, කනෙන්, නාසයෙන්, දිවෙන්, ශරීරයෙන්, මනසින් ඇති කොට ගත් විඳීම් හේතුවෙන් සකස් කොට ගත් සෑම සඤ්ඤාවක්ම, මොහොතකින් වෙනස් වී ගියේ මිරිඟුවක් වගේමයි. විඳීම වෙනස් වෙන වේගයෙන් ම, හඳුනා ගැනීමත් වෙනස් වෙනවා. මෙය සටහන් තබන භික්ෂුව, තමන්ගේ අම්මා, තාත්තා නිසා ඇති කොට ගත් සෑම සඤ්ඤාවක්ම වර්තමානයේ භික්ෂුව දකින්නේ මිරිඟුවක් ලෙසින් මයි. ඒ සෑම සඤ්ඤාවක් ම හිස් දෙයක් මයි. මහා අව් කාෂ්ටකයේ ගමන් බිමන් යන කොට ඔබ දකින මිරිඟුව, මොන තරම් නම් ඔබව රවට්ටනවද? එක මිරිඟුවකට ජලය යැයි රැවටෙන අපි, ආයෙමත් ඈත බලද්දි, තවත් මිරිඟුවක් මයි දකින්නේ. එක විනාඩියකට ඔබ තුළ හඳුනා ගැනීම් කොතෙක් නම් ඇති වෙලා නැති වෙලා යනවා ද...?. ඔබ තුළ සකස් වෙන ඵස්සය විඳීම් ඔස්සේ ඔබව අනිත්‍ය වූ සඤ්ඤාවන්ට කොටු කරන කොට ඔබ සඤ්ඤාවන් කෙරෙහි කලකිරෙනවා. එවිට ඔබ කලකිරීමෙන් සඤ්ඤාවන්ට නොඇලී සිටිනවා යැයි බුදුරජාණන් වහන්සේ දේශනා කරනවා. බුදුරජාණන් වහන්සේ දේශනා කරනවා, "ඵස්ස, වේදනා, සඤ්ඤා හේතුවෙන් සකස්වෙන සංස්කාරයන්, අරටුවකින් තොර කෙසෙල් කඳන් ලෙසින් ම දකින්නය" කියල. අරටුව සොයනා මනුෂ්‍යයෙක් කෙසෙල් කඳක් දැක, මෙහි අරටුව ඇතැයි සිතා කෙසෙල් කඳ පතුරු ගැසුව ද අරටුවක් නොලබන්නා සේ, පින්වත් ඔබ මොන තරම් උද්‍යෝගයෙන් සංස්කාරයන් රැස් කළත්, ඒ සෑම සංස්කාරයක් ම විපාක දී අවසන් වෙලා යනවා. අපි නැවත නැවත සංස්කාර රැස් කරනවා. ඔබ රැස් කොට ගන්නා සෑම ප‍්‍රණීත සහ අප‍්‍රණීත සංස්කාරයන් ම වෙනස් වී යනවා. සංස්කාරයන් ගේ මේ අනිත්‍ය භාවය දකින සම්මා සමාධිමත් පින්වතා, වෙනස් වෙන සංස්කාරයන් කෙරෙහි කලකිරෙනවා. එවිට ඔහු සංස්කාරයන් කෙරෙහි නොඇලී වාසය කරනවා. මෙතනදී සංස්කාර කෙරෙහි නොඇලී සිටිනවා කියන්නෙ, සංස්කාර කෙරෙහි තෘෂ්ණාවෙන් බැහැර වීමයි. එසේ නැතුව අකුසලයෙන් බැහැර වී, කුසල් සංස්කාර ප‍්‍රතික්‍ෂේප කිරීම නොවේ. රහතන් වහන්සේ පින්කම් වලට සහභාගි වෙනවා. පින්කම් සිදු කරනවා. නමුත් උන්වහන්සේලා තුළින් සංස්කාර කෙරෙහි තෘෂ්ණාව නිරෝධය වෙලයි තිබෙන්නේ. බුදුරජාණන් වහන්සේ දේශනා කරනවා, "ඵස්ස, වේදනා, සඤ්ඤා, සංස්කාර හේතුවෙන් සකස් වෙන විඤ්ඤාණය මැජික් කරුවෙක් වශයෙන් ම දකින්නය කියල. විඤ්ඤාණය දෙස නුවණින් දකින පින්වතා, අනිත්‍ය වූ සංස්කාර හේතුවෙන් සකස් වෙන මායාකාරී විඤ්ඤාණයට රැවටෙන්නේ නැහැ. පින්වත් ඔබ නුවණින් මෙනෙහි කොට දකින්නකෝ පසුගියදා බලයෙන් ඉවත්ව ගිය පින්වත් ජනාධිපතිතුමා පසුගිය වසර පහක කාලයක තුළ සංස්කාර හේතුවෙන්, රටේ පළමුවැනි පුරවැසියා හැටියට මොනතරම් නම් ප‍්‍රණීත, මහේශාක්‍ය, ප‍්‍රභූ දැනීම් හෙවත් විඤ්ඤාණයන් ඇති කොට ගත්තා ද? ඒ දැනීම් නිසා අනාගත භවය උදෙසා මොනතරම් නම් සංස්කාරයන් රැස් කොට ගන්නට ඇති ද? ඒ සෑම දැනීමක් ම වර්තමානයේ ඉතිරි කොට දී තිබෙන්නේ මායාකාරී විජ්ජාවක මතක සටහන් පමණක් මයි. අතීතයේ සංස්කාර හේතුවෙන් සකස් වූ ප‍්‍රභූ දැනීම්, මහේශාක්‍ය දැනීම්, ප‍්‍රණීත දැනීම් වර්තමානයේ හිස් දෙයක් බවට පත් වෙලා. මෙය සටහන් තබන භික්ෂුව, සෑම නිමේෂයකදී ම සිතන්නේ, භික්ෂුව මේ සංඝ සමාජයේ අන්තිමයා යැයි කියල මයි. භික්ෂුවගේ අතීත අරටුවක් නැති කෙසෙල් කඳන් වැනි හිස් සංස්කාරයෝ, වර්තමානයේ භික්ෂුව තුළ මොන තරම් ප‍්‍රණීත, මහේශාක්‍ය දැනීම් සකස් කොට දුන්නත්, භික්ෂුව දැනීම් හෙවත් විඤ්ඤාණය මායා කාරී විජ්ජාකරුවෙක් ලෙස අවබෝධයෙන් ම දන්නා නිසා, ප‍්‍රණීත, මහේශාක්‍ය භාවයන්ගේ හිස් භාවයන්ට නොරැවටී භික්ෂුව මේ මොහොතේ දකින්නේ තමන් අනුන්ගේ සිඟමනෙන් යැපෙන යාචකයෙක් වශයෙන් මයි. සංස්කාරයන්ගේ, විඤ්ඤාණයන්ගේ ප‍්‍රණීත භාවයන් භික්ෂුව විදර්ශනාවෙන් බල රහිත කරලයි තිබෙන්නේ. අරටුවක් නැති කෙසෙල් ගසක් තුළ භික්ෂුව නැවත අරටුව සොයන්නේ නැහැ. විඤ්ඤාණය නමැති මායාකාරී මැජික්කරුවා, අරටුව නැති කෙසෙල් පතුරු වලින් දර්ශනීයව, ප‍්‍රණීතව සෑ¥ සිංහාසන වල වාඩිවෙන්න ගොස්, භික්ෂුව නැවත සිංහාසන කඩා වැටී භව දුකට වැටෙන්නේ නැහැ. සියලූ සංස්කාරයෝ අනිත්‍යයි, ආශ්වාද රහිතයි, අස්ථිරයි. මේ අනිත්‍ය වූ, ආශ්වාද රහිත වූ, අස්ථිර වූ සංස්කාර හේතුවෙන් සකස් වෙන විඤ්ඤාණය නමැති මායාකාර මැජික්කරුවාගේ හිස් භාවය ම, බොල් භාවය ම නුවණින් දකින්නා, විඤ්ඤාණය කෙරෙහි අවබෝධයෙන් ම කලකිරෙනවා. ඒ කලකිරීමයි පින්වත් ඔබව නොඇලීම දෙසට යොමු කරන්නේ. </Content>
    <Content name="book15chapter22" translatable="false">ද්වේශය ඇති වූ සිතකට ද්වේශය හැර වෙන මුකුත් ම පෙනෙන්නෙ නැහැ. සිතක ඇති වෙන මෛත‍්‍රී සිතුවිල්ල ඊට වඩා හුඟාක් වෙනස්. මෛත‍්‍රී සිතුවිල්ලත් හරියට ම පසළොස්වක සඳ එළිය වගේ ප‍්‍රීති, පස්සද්ධි, සමාධියෙන් පෝෂණය වූ මෛත‍්‍රී සිත හරිම ප‍්‍රභාෂ්වරයි. ඒ සිතට හොඳ සහ නරක වෙන් කොට දකින්න හොඳට පෙනෙනවා. ආලෝකයෙන් ප‍්‍රයෝජන නොගන්නා පින්වතුන් නිරතුරුව ම අඳුරට බණිනවා. අඳුරට සාප කරනවා. පින්වත් ඔබ කවදාකවත් අඳුරට බණින්න එපා. අඳුර ඉදිරියේ තමන්ගේ පහනේ ආලෝකය ශක්තිමත් කොට ගන්න. පින්වත් ඔබේ පහනේ ආලෝකය දුර්වල කොට ගෙන අනුන්ගේ පහන් ආලෝකයෙන් යැපෙන්න උත්සාහ ගන්නත් එපා. බුදුරජාණන් වහන්සේ සාමණේර ස්වාමීන් වහන්සේට සාමණේර දසශීලයත්, සේඛියා ධර්මයනුත් දේශනා කොට තිබෙනවා, තමන්ගේ පහනේ ආලෝකය ශක්තිමත් කොට ගන්න. ගෞරවණීය උපසම්පදා ස්වාමීන් වහන්සේලාට උතුම් ප‍්‍රාතිමෝක්ෂ ශීලය දේශනා කොට තිබෙනවා, තමන්ගේ පහනේ ආලෝකය ශක්තිමත් කොට ගන්න. පින්වත් ගිහි පින්වතුන්ලාට උතුම් ආජීව අට්ඨමක ශීලය දේශනා කොට තිබෙනවා, තම තමන්ගේ පහන් වල ආලෝකය ශක්තිමත් කොට ගන්න. ශීලයේ ආලෝකයෙන් දුර්වල වූ සෑම සිතක් ම පුදුමාකාර කළුවරයි. හොඳ සහ නරක මුකුත් ම පෙනෙන්නෙ නැහැ. සුළඟක් ඇත්තේ ම නැති මේ කළුවර රාත‍්‍රියේ කැලයේ ගහකොළ ගල් වෙලා වගේ කිසිම සෙලවීමක් නැහැ. ශීලයේ ශක්තියෙන් ආලෝකමත් වුණ භික්ෂුවගේ සිත මේ කළුවර රාත‍්‍රියේදීත් නොසෙල්වී තිබෙනවා. සිත නොසෙල්වී තිබීමට නම් එම සිත විදර්ශනාත්මක සිතක් වෙන්න  ඕනේ. විදර්ශනාත්මක සිතක් කියන්නෙ ශීලයත්, සමාධියත් විනිවිද දැක්කා වූ සිතක්. පරිසරය තිත්ත කළුවර වුණත් ඒ තිත්ත කළුවර ප‍්‍රඥාවේ සුන්දර ආලෝකයන් මෝදු කොට දෙනව. ප‍්‍රඥාවේ ආලෝකය භික්ෂුව තුළ මෝදු කොට දෙන්නේ සුන්දර ධර්මයේ උපේක්‍ෂාවයි. මේ උතුම් ධර්මයේ උපේක්‍ෂාව අපිට පසක් කොට දෙනව, ආලෝකයත්, අඳුරත් කියන්නෙ අනිත්‍ය වෙන සතර මහා ධාතුවේ ස්වභාවයන් දෙකක්ය කියල. මේ යථාර්ථය තේරුම් ගන්නයි, බුදුරජාණන් වහන්සේ භික්ෂූන් වන අපිව ආරණ්‍යයකට, ශුන්‍යාගාරයකට, රුක්ඛ මූලයකට යොමු කරවන්නේ, අපේ ජීවිත පරිසරයේ ම කොටසක් බවට පත් කොට ගන්න. බුදුරජාණන් වහන්සේ දේශනා කරනවා, "මාරයාට ගොදුරු නොවන බිම සතර සතිපට්ඨානයයි" කියල. බුදුරජාණන් වහන්සේ ලස්සන උපමාවක් දේශනා කරනවා, අතීතයේ පුංචි කැටකිරිල්ලියක් සිටියා. ඇය හරිම කටකාරයි, දඟකාරයි. හරියටම අපේ සමහරක් තරුණ, තරුණියෝ වගේ. කැටකිරිල්ලි පුංචි කාලයේ අම්මා, තාත්තට කීකරු වුණත් වටපිටාවේ අනෙක් කුරුල්ලෝ සමග සමාජ ආශ‍්‍රය ලබද්දි කැටකිරිල්ලි ටිකක් වැඩිහිටියන්ට අකීකරු වුණා. පංච උපාදානස්කන්ධ ලෝකයේ වියරු භාවය ගැන දැනුම තේරුම තිබුණ කැටකිරිල්ලියගේ දෙමාපියන් කැටකිරිල්ලියට අවවාද කළේ කුඹුරු යායේ පෙරලූ පස් කැටයේ සීමාවෙන් එහාට යන්න එපාය කියල. කැටකිරිල්ලියගේ තාරුණ්‍යයත් සමග ජීවිතයට ගලා ගෙන පැමිණි කාමයේ ආශ්වාදය සහ රූපයේ ආශ්වාදය ඉදිරියේ කැටකිරිල්ලිය දෙමාපියන්ගේ අවවාදයන් තැකුවේ නැහැ. පුංචි කැටකිරිල්ලිය තාරුණ්‍යයෙන් මත් වී ආකාශයේ සිත් සේ පියාඹන්න පටන් ගත්තා. මෙතෙක් පස් කැටයේ සීමාවට කොටු වී සිටි කැටකිරිල්ලියට දැනුණේ තමා මුළු ලෝකය ම දිනුවාය කියලයි. ඇය සිතෙන් තම දෙමාපියන්ට චෝදනා කළා. අපේ අම්මා, තාත්තලා හරිම මෝඩයි. සැපක් කියල දුකක් මයි විඳින්නේ. මෙච්චර සුන්දර ලෝකයක් තිබෙනවා, ඒ අය මේ සුන්දරත්වය භුක්ති විඳින්නේ නැහැ. මේ ආකාශය, මේ සුළං රැල්ල, මේ නිදහස හරිම ප‍්‍රණීතයි. කැටකිරිල්ලිය ආශ්වාදයෙන් මත් වී සිත්සේ පියඹා ගියා. පංච උපාදානස්කන්ධ ලෝකයේ බියකරු බව නොදැක්ක කැටකිරිල්ලිය ඇයගේ පසුපසින් අනතුරක් එන බව ඇය දැනගෙන සිටියේ නැහැ. අවිද්‍යාවේ ආශ්වාදය ඇයගේ සිහිය විකල්කොට දමලයි තිබුණේ. ආශ්වාදයෙන් මත් වූ මෝඩ කිරිල්ලිය දැක්ක උකුස්සෙක් තම තියුණු නියපොතු සහිත දෙපා වලින් කැටකිරිල්ලිව ගොදුරු කොට ගැනීම සඳහා අල්ලා ගත්තා. මරණීය අනතුර ඉදිරියේ කැටකිරිල්ලිය තම දෙමාපියන්ගේ අවවාදය මතක් වුණා. කැටකිරිල්ලිය තමන් ඩැහැගත්ත උකුස්සාට කියනවා දෙමාපියන් මට පැවරූ ගොදුරු බිමේ මම සිටියා නම් කවදාකවත් ඔබට මාව ගොදුරු කොට ගන්න අවස්ථාව ලැබෙන්නේ නැහැය කියල. හැඩි දැඩි උකුස්සා මාන්නාධික උකුස්සෙක්. කැටකිරිල්ලියගේ කතාව මාන්නාධික උකුස්සාට ලැජ්ජාවක් වුණා. උකුස්සා කැටකිරිල්ලිව තම ග‍්‍රහණයෙන් මුදා උකුස්සා කැටකිරිල්ලියට කියනවා හොඳයි ඔබ ඔබේ දෙමාපියන් පැවරූ කුඹුරේ පෙරළන ලද පස් කැටයට යන්න. එතනදීත් මම ඔබව ඩැහැ ගන්නවාය කියල. ලැබුණු නිදහස ප‍්‍රයෝජනයට ගත්ත කැටකිරිල්ලිය වේගයෙන් පියඹාවිත් කුඹුරේ පස් කැටය මත සැඟවී ගත්තා. කැටකිරිල්ලිය පසුපස හඹා පැමිණි මාන්නාධික උකුස්සා එම පස් කැටයේ හිස වැදී මිය පරලොව ගියා. තමන් මුහුණදුන් මරණීය අත්දැකීමෙන් මොනවට පාඩම් ඉගෙන ගත් පුංචි කැටකිරිල්ලිය ඉන් පසුව කවදාකවත් තම වැඩිහිටියන් ඉගැන්වූ ගොදුරු බිමෙන් බැහැරව ගියේ නැහැ. මරණීය අනතුරු එකක් නොව දස දහස් ගණනක් සමාජය තුළ සිද්ධ වුණත් පුංචි කැටකිරිල්ලිය ඉගෙන ගත් පාඩම සුන්දර මනුෂ්‍යයන් වන අපිට තවමත් ඉගෙන ගන්න බැරි වෙලා තිබෙනවා. පින්වත් ඔබ ගිහි වේවා, පැවිදි වේවා ඔබ දන්නවාද මේ පංච උපාදානස්කන්ධ වියරු ලෝකය ඉදිරියේ ඔබේ ආරක්‍ෂාකාරී ගොදුරු බිම උතුම් සතර සතිපට්ඨාන භූමියයි කියල. ඒ වගේ මයි බුදුරජාණන් වහන්සේ දේශනා කොට තිබෙනවා කාමයන්ට ගොදුරු නොවන බිම වෙන්නේ රූපාවචර සහ අරූපාවචර භූමියයි කියල. මේ රූපාවචර සහ අරූපාවචර භූමියත් මාරයාට අයිති ගොදුරු බිම් දෙකක් මයි. රූපාවචර සහ අරූපාවචර භූමි දෙක පින්වත් ඔබව පංච නීවරණයන්ගෙන් ආරක්‍ෂා කොට වේදනාවේ ආශ්වාදය වන සප්ත බොජ්ඣංග ධර්මයන් තුළ ස්ථාන ගත කරනවා. උතුම් බුද්ධෝත්පාද කාලයක සුන්දර බෞද්ධයෙක් වෙලා ඉපදීම දුර්ලභ කාරණයක් වෙනවා. මේ දුර්ලභ කාරණය අපි ප‍්‍රයෝජනයට ගත යුත්තේ මාරයාගේ ගොදුරු බිම වන පංච උපාදානස්කන්ධ ලෝකයෙන් මිදීමට මිස දැනුම වර්ධනය කොට ගෙන විතර්කයන් සහ මතවාද, දෘෂ්ටි අතර සිරකරුවෙක් වීමට නම් නොවේ. ධර්මාවබෝධය උදෙසා දැනුම අත්‍යවශ්‍ය කාරණයක් වෙනවා. නමුත් පින්වත් ඔබේ දැනුම අනිවාර්යයෙන් ම ආර්ය අෂ්ටාංගික මාර්ගයේ අර්ථයන් ගෙන් පෝෂණය විය යුතුව තිබෙනවා. ආර්ය අෂ්ටාංගික මාර්ගයෙන් පෝෂණය නොවූ දැනුම, ධර්ම දැනුමේ සක්කායදිට්ඨිය දෙසටයි අපිව යොමු කරන්නේ. ධර්ම දැනුමේ සක්කායදිට්ඨිය ඇති කොට ගත් පින්වතා තම ධර්ම දැනුම උපයෝගී කොට ගන්නේ අනුන් සමග වාද විවාද සහ අනුන්ව දෙවැනි තැනට ඇද දැමීම උදෙසා මයි. භික්ෂුවට මුණගැසුණ දැනුමෙන් පොහොසත් මහත්මයෙක් ප‍්‍රකාශ කළේ "මම තවමත් නිවැරදි ධර්මය මොකක්ද කියල සොයනවා"ය කියලයි. උතුම් ධර්ම මාර්ගයේ බොහෝම උද්‍යෝගයෙන් ගමන් කරන ගිහි, පැවිදි පින්වත් ඔබ ඔබේ හෘද සාක්‍ෂියට තට්ටු කරල අහන්නකෝ පින්වත් ඔබ තුළ ඉහත සුදුසුකම් ස්ථාන ගත වෙලා තිබෙනවාද කියල. ඉහත සුදුසුකම් වලින් අපි තවමත් දුර්වල නම් මේ උතුම් ධර්මය දරාගන්න අපි තවම සුදුසුකම් ලබලා නැහැ. ඉහත අර්ථය ගිහි සහ පැවිදි දෙපාර්ශ්වයට ම පොදු ධර්මතාවක් වෙනවා. මේ උතුම් ධර්මය අවබෝධයෙන් ම දරා ගැනීමට නම්, පින්වත් ඔබ සතු විය යුතු මූලික ම සුදුසුකම වෙන්නේ අල්පේච්ඡු භාවයයි. මධ්‍යම ප‍්‍රතිපදාවෙන් උපදින අල්පේච්ඡු භාවය පින්වත් ඔබට මේ උතුම් ආර්ය අෂ්ටාංගික මාර්ගයේ ගමන් කිරීම උදෙසා අවශ්‍ය අවම අවශ්‍යතාවන් ජීවිතයට එකතු කොට දෙනව. අල්පේච්ඡු භාවය අපෙන් ගිලිහී ගියොත් ධර්මාවබෝධය ජීවිතයට එකතු කොට ගැනීමට අවශ්‍ය අනෙක් සියලූම ගුණාංගයන් ඉදිරියේ ප‍්‍රශ්නාර්ථයක් මයි තබන්නට වෙන්නේ. පින්වත් ඔබ අල්පේච්ඡු භාවය ජීවිතයට එකතු කොට ගත යුත්තේ ආර්ය අෂ්ටාංගික මාර්ගයේ පෝෂණය තුළින් මයි. එසේ නොවුණොත් අල්පේච්ඡු භාවය තුළ මම දකිනවා. මා තුළ අල්පේච්ඡු භාවය දකිනවා. අල්පේච්ඡු භාවය මගේ ආත්මය කොට දකිනවා. ඒ ආත්මය තුළ මම ඉන්නවාය කියල දකිනවා. එවිට ඔබේ අල්පේච්ඡු භාවය සක්කායදිට්ඨිය මයි පෝෂණය කරන්නේ. අල්පේච්ඡු භාවය තුළ මම සුවසේ වැඩෙනවා. තමන් වැඩ සිටින මැටි කුටිය තුළත්, පාංශකූල චීවරය තුළත්, එක වේලක් යැපෙන පිණ්ඩපාතය තුළත්, අරළු, බුළු, නෙල්ලි ඖෂධ තුළත් මගේ අල්පේච්ඡුතාව බැසගෙන තිබෙනවා. අල්පේච්ඡු භාවය අපි මාරයාගේ ගොදුරු බිමක් බවට ම පත් කොට ගන්නවා. සාංඝික දානමය පින්කමක් සිදු කිරීමේදී තිබිය යුතු තෙරුවන් කෙරෙහි ශ‍්‍රද්ධාව, ගරුත්වය, කර්මය කර්ම ඵල විශ්වාසය, සියතින් සකසා දන් දීම, ප‍්‍රණීතව දන් දීම කියන කාරණාවන් වෙනුවට මෙවැනි මෝස්තර දානයන් නිසා පින්වත් ඔබට හිමිවන්නේ කාමච්ඡුන්දයක් පමණක් ම විය හැකිය. "යම් ගිහි පින්වතෙක්, කවර කුලයකින් වුව ද ගිහිගෙයින් නික්ම ශාසනයෙහි පැවිදිව, පංච නීවරණ ධර්මයන් යටපත් කොට ගෙන උතුම් සතර සතිපට්ඨාන ධර්මයන්ට අනුව යමින් ජීවත් වෙන මහා සංඝරත්නයට පූජා කරන සිවුපසය මහත්ඵල මහානිසංස වෙනවා"ය කියල බුදුරජාණන් වහන්සේ දේශනා කරනවා. "අහස ගුගුරුවමින් කඩා හැළෙන මහා වැස්සක්, පොළොව තෙමන්නේ, ගංගා ඇළ දොළ පිරී යන්නේ යම් සේද, සැදැහැති ඇසූ පිරූ තැන් ඇති නුවණැත්තා තමන් විසින් ම බොජුන් පිළියෙල කොට සංඝයාට පූජා කරනවා. එවැන්නෝ සතුටින් විසිරුවන්නාක් මෙන් දන් දෙනව. දන්හලෙහි හැසිරෙමින් "දෙව, දෙව" යැයි ම කියනවා. වසිනා වැස්සක ඝෝෂාව මෙන් ම එය දන්දෙන්නාගේ ඝෝෂාව වෙනවා. ඒ මහත් වූ පින් දහර දන් දෙන්නහු මැනවින් තෙමනවා" යැයි බුදුරජාණන් වහන්සේ දේශනා කරනවා. </Content>
    <Content name="book15chapter23" translatable="false">භික්ෂුව අද උදෑසන පිණ්ඩපාතයේ වැඩම කිරීමට කැලයෙන් මහ පාරට අවතීරණය වෙද්දී දැක්කා, පාරේ අයිනේ තිබෙන ගස් සෙවණේ, බත් ඔතාගෙන පැමිණි පත්තර කොල, තැඹිලි කෝම්බ, වරකා ගෙඩියක් අනුභව කොට ඉතිරි අපද්‍රව්‍ය තැන් තැන්වල දමලා තිබෙන බව. පාසල් නිවාඩුව නිසා වන්දනාවේ යන, විනෝද ගමන් යන වාහන මේ දිනවල පාරේ හුඟාක් වැඩියි. එම පින්වතුන්ලා කෑම කන්න කැලය අයිනේ වාහනය නවත්වලා, ආහාරයෙන් කුස පුරවාගෙන අකුසල් වලින් ජීවිතයත් පුරවාගෙනයි යන්නේ. පින්වත් ඔබ දැන දැන ලස්සන පරිසරය අපවිත‍්‍ර කරන්න එපා. ඔබේ ඊළඟ පටිච්ච සමුප්පන්න ජීවිතය අපිළිවෙලින් පිරි ජීවිතයක් වේවි. ලස්සනට ඉන්න, ලස්සනට ඇඳුම් පැළඳුම් ආභරණ පළඳින්න, ලස්සන ගෙයක් දොරක් හදාගන්න සිත නොදෙන අවාසනාවන්තයෙක් වේවි. වරක් තරුණ කාන්තාවක් භික්ෂුවට කියනවා, "ස්වාමීන් වහන්ස, මම කසාද බැන්දේ මනුෂ්‍යයෙක් නොවේ, පෙරේතයෙක්"ය කියල. "මේ මනුස්සයා නාන්නේ නැහැ, ඇඳුම් හෝදන්නේ නැහැ, කිසිම පිළිවෙලකට නැති මනුස්සයෙක්ය" කියල. "රාත‍්‍රියට කුණු කෙළ පෙරා ගෙන නිදා සිටින හැටි දැක්කම, මට සංසාරෙ ම එපා වෙනවා" කියල. භික්ෂුව සෑම දිනකම, දිනකට දෙවරක් කුටියේ වැලි මළුව සහ අවට අමදිනවා. වැලි මළුවේ කොල වැටිලා තිබෙනවා නම්, භික්ෂුවට එය දැනෙන්නේ, භික්ෂුවගේ සිත මත ඇලීම් සහ ගැටීම් ඇති වෙලා තිබෙනවා වගේ ම, පිළිකුල් බවක්. පින්වත් ඔබ, ඔබ අවට පරිසරය හෝ අනුන් අවට පරිසරය අවලස්සන කරන්න එපා. පරිසරය අවලස්සන කරද්දි, දෙවියෝ කෝප වෙනවා. භික්ෂුව කුටිය අවට ලස්සනට, පිළිවෙලට තබා ගන්නේ දෙවියෝ සතුටු කරන්න. මේ මොහොතේත් භික්ෂුව තුළ, කුටියේ වැලි මළුව සහ අවට පරිසරයේ පිරිසිදු බව දැකල දෙවියෝ සතුටු වේවා, සියලූම මනුෂ්‍යයෝ, සියලූම සත්ත්වයෝ සතුටු වේවා යැයි කියල, මෙත් සිතක් මයි ඇති වෙන්නේ. ඒ මෙත් සිත තුළ ආනිශංස එකොළහක් භික්ෂුවට ලැබෙනවා. පන්සලේ, ආරණ්‍යයේ, කුටියේ, පින්වත් ඔබේ ගෙමිදුලේ පරිසරය ලස්සනට තබා ගෙන ආනිශංස එකොළහක් ජීවිතයට ලබා ගන්න මාර්ගය කියන එකම ශාසනය, මේ උතුම් සම්මා සම්බුද්ධ ශාසනය පමණක් මයි. "පරිසරය පිරිසිදුව තබා ගනිද්දී ඔබේ ආයුෂ, වර්ණය, සැපය වැඩෙනවා. ඔබේ කුසල් ශක්තිය වැඩි වෙනවා, දෙවියන් සතුටු වෙනවා, සුගතියේ ඉපදෙනව" යැයි බුදුරජාණන් වහන්සේ දේශනා කරනවා. මේ ලෝක ධාතුවේ සැපය කියන්නෙ හරිම දුර්ලභ දෙයක්. සැපය දුර්ලභ නිසා ම, අපි සැප විඳින කොට, සැපය දුර්ලභ ධර්මතාවයක්ය කියල අපිට සිතෙන්නේ ම නැහැ. සැපය භුක්ති විඳිද්දී අපි ළඟ සිටින්නේ කාමයේ සහ රූපයේ ආශ්වාදය පමණක් මයි. පින්වත් ඔබ ආහාරයට අදාළව ඔබ තුළ සකස් වෙන සැපය ගැන මොහොතක් හිතන්නකෝ. ප‍්‍රණීත ආහාරයන් ගෙන් පිරිච්ච තරු පංතියේ හෝටලයක කෑම මේසය, ප‍්‍රණීත ආහාරයන් ගෙන් පිරී ගිය ඔබේ නිවසේ කෑම මේසය, ඒ විතරක් නෙවෙයි වර්තමානයේ මහා සංඝරත්නය වෙනුවෙන් පැවැත්වෙන ප‍්‍රණීත, විසිතුරු දානේ ගෙවල්. ප‍්‍රණීත භාවය කියන්නෙ සුන්දර හේතුඵල ධර්මයක්. ප‍්‍රණීතව පිරී ඉතිරී යන්න දන් ලබන සංඝ සමාජයේ අග‍්‍ර උත්තමයා, සීවලී මහෝත්තමයන් වහන්සේයි. උතුම් පැවිදි උපසම්පදාවන් සාක්‍ෂාත් කොට ගෙන, උතුම් චතුරාර්ය සත්‍ය ධර්මයක් අවබෝධ කළත්, ලෝසක මහ රහතන් වහන්සේට පිරිනිවන් පාන දිනය දක්වා ම කුසට දැනෙන්නට ආහාරයක් ලැබුණේ නැහැ. මේ උතුම් සම්මා සම්බුද්ධ ශාසනයේ ප‍්‍රණීතව දන් පූජා කරන්නන් අතර අග‍්‍ර ස්ථානය ලැබූ ගිහි උපාසක මහතා වූයේ, මහානාම ශාක්‍ය කුමාරයායි. මේ සියල්ල තුළ අර්ථවත්ව තිබුණේ, අතීත සංස්කාරයන්ගේ ඵලයන් මයි. නමුත් මේ සෑම සංස්කාරයක් ම අනිත්‍ය වී ගියා. අනිත්‍ය වී යන සංස්කාරයන්, කෑම මේසයේදී නිත්‍ය වශයෙන් ආශ්වාදයෙන් ගන්න අපි මේ හරිබරි ගැහී, පෙරේත කමින් ගමන් කරන්නේ, ප‍්‍රණීත භාවය අතුරුදන් වෙන අනාගත පංච උපාදානස්කන්ධ ලෝකයක් කරා යැයි කියල පින්වත් ඔබ සිහිනයකින් වත් සිතලා නැහැය කියල භික්ෂුවට හොඳට ම විශ්වාසයි. "මේ මනුෂ්‍ය සමාජයෙන් අනාගතයේ යම් දවසක ප‍්‍රණීත ආහාරයන් අතුරුදහන් වෙලා යනවාය" කියල බුදුරජාණන් වහන්සේ දේශනා කරනවා. "මේ ප‍්‍රණීත ආහාරයන් ලෝකයෙන් අතුරුදන් කරන්නේ දෙවියෙක්, බ‍්‍රහ්මයෙක්, මාරයෙක් නොවේ. ප‍්‍රණීත ආහාරයන් ලෝකයෙන් අතුරුදන් කරන්නේ ලෝකයේ  ඕනෑම රටක ජීවත් වෙන, ජනතාවගේ භාණ්ඩාගාරය සොරකම් කරන, ජනතාවගේ දේපළ සොරකම් කරන, ජනතාවගේ බදු මුදල් සමසේ ජනතාවට බෙදා නොදෙන, අවිනයවාදී දේශපාලනඥයන්" කියලයි බුදුරජාණන් වහන්සේ දේශනා කරන්නේ. භික්ෂුවගේ ඉහත සටහන දැකලා ගෞරවණීය දේශපාලන පින්වතුන් කලබල වෙන්න එපා. පින්වත් ඔබලා නිවැරැදි වෙන්න. පංච උපාදානස්කන්ධය තෘෂ්ණාවේ ඉන්ධන ශක්තියෙන් යන, නොනිමි ගමන කොහොමත් ඉදිරියට ම යනවා. එහෙත් පින්වත් ඔබ ඒ අනාගත විනාශයේ වගඋත්තරකරුවෙක් නම් වෙන්න එපා. අපේ පුණ්‍යවන්ත රටේත් ඉදිරියේදී තීරණාත්මක මැතිවරණයක් එනවා. එම තීරණාත්මක මැතිවරණයට තරඟ කරන සෑම පින්වත් අපේක්‍ෂක මහත්මයෙක්ම ධර්මානුකූලව දැනගන්න  ඕනේ තමන්ගේ ඵස්සය නමැති උල්පතින් රූපයන් කෙරෙහි තෘෂ්ණාවෙන් ඇලීම් සහ ගැටීම් දෝරේ ගලා ගෙන ගියොත් පින්වත් ඔබත් ප‍්‍රණීත ආහාරයන් ලෝකයෙන් අතුරුදන් කොට දැමීමේ වගඋත්තරකරුවෙක් බවට ඔබ පත් වෙනවාය කියන කාරණය. බුදුරජාණන් වහන්සේ දේශනා කරනවා, x "දේශපාලනඥයන් ජනතාවගේ භාණ්ඩාගාරය සොරකම් කළොත්, බදු මුදල් ජනතාව අතර සමසේ බෙදා නොදුන්නොත් රටවැසි ජනතාවගේ දිළිඳු බව, දුප්පත් බව වැඩි වෙනවාය" කියල. x "ජනතාවගේ දුප්පත් කම වැඩි වීමෙන් රටේ සොරකම වැඞීමට යන්නේය කියල, ජනතාව අතර සොරකම වැඞීමට යන්නේය" කියල, x "ජනතාව අතර ආයුධ පරිහණය වැඩි වීමෙන්, රටේ ප‍්‍රාණඝාතය වැඞීමට යන්නේය" කියල, x "රටේ ප‍්‍රාණඝාතය වැඞීමට ගිය කල්හි, රටේ ජනතාව තුළ බොරුකීම සහ කේලාම්කීම වැඞීමට යන්නේය" කියල. x "රටේ ජනතාව තුළ බොරු කීම, කේලාම් කීම වැඞීමට ගිය කල්හි රටේ ජනතාව තුළ කාමයේ වරදවා හැසිරීම වැඞී යන්නේය" කියල. x "රටේ ජනතාව තුළ කාමයේ වරදවා හැසිරීම වැඞීමට ගිය කල්හි, ජනතාව තුළ පරුෂ වචන සහ සම්ඵප‍්‍රලාපයන් වැඞීමට යන්නේය" කියල. x "රටේ ජනතාව තුළ පරුෂ වචන වැඞීමට ගිය කල්හි, ජනතාව තුළ ලෝභකමත්, ව්‍යාපාදයත් වැඞී යනවාය" කියල. x "රටේ ජනතාව තුළ ලෝභ කමත්, ව්‍යාපාදයත් වැඞීමට ගිය කල්හි, රටේ ජනතාව තුළ මිථ්‍යාදෘෂ්ටිය වැඞීමට පත්වෙනවාය" කියල. x "රටේ ජනතාව තුළ මිථ්‍යාදෘෂ්ටිය වැඞීමට ගිය කල්හි, අධර්ම රාග, විෂම ලෝභ, මිථ්‍යා ධර්ම වැඞීමට පත් වෙනවා" කියල. x "අධර්ම රාග, විෂම ලෝභ සහ මිථ්‍යා ධර්ම ජනතාව තුළ වැඞීමට ගිය කල්හි, මවට සහ පියාට ගරු නොකිරීම, මහණ බමුණන්ට ගරු නොකිරීම, කුලයේ වැඩිහිටියන්ට ගරු නොකිරීම කියන පාප ධර්මයෝ මනුෂ්‍ය ජීවිත වෙළාගන්නවාය" කියල. x "එවිට සත්ත්වයාගේ ආයුෂය, වර්ණය, සැපය පිරිහී යනවා. ආයුෂ, වර්ණය, සැපය පිහිහෙන මනුෂ්‍යයාගේ පරමායුෂ එවිට අවුරුදු දහයක් වෙනවාය" කියල බුදුරජාණන් වහන්සේ දේශනා කරනවා. මනුෂ්‍යයාට අවුරුදු දහයක් පරමායුෂ සහිත කාලයේදී, මනුෂ්‍යයා ගෙන් සියලූම ශීලාචාර ධර්මයන් ගිලිහිලා තිරිසන් සතුන් මෙන් මනුෂ්‍යයා කාමයේ හැසිරෙනවා. අම්මා, තාත්තා, නංගි, අක්කා සමග ලිංගිකව හැසිරෙනවා. ගැහැනු දරුවෙක් වයස අවුරුදු පහේදී දරුවන් බිහි කොට අම්මලා වෙනවා. "එම කාලයේදී ප‍්‍රණීත ආහාරයන් වන එළඟිතෙල්, බටර්, කිරි, තලතෙල්, මීපැණි, හකුරු සහ ලූණු ලෝකයෙන් අතුරුදන් වෙලා යනවා"ය කියල බුදුරජාණන් වහන්සේ දේශනා කරනවා. වර්තමානයේ සූදුරු සම්බා, බාස්මතී බත් පින්වතුන්ට යම් සේ අග‍්‍ර වේද, එදාට කුරක්කන් වලටත් වඩා නීරස අප‍්‍රණීත ධාන්‍ය වර්ගයක් ප‍්‍රණීත ම ආහාරය වෙනවාය කියල බුදුරජාණන් වහන්සේ දේශනා කරනවා. "මනුෂ්‍යයාගේ පරමායුෂ අවුරුදු දහයට පහත වැටෙන කාලයේදී දසකුසල් ධර්මයන් මනුෂ්‍ය සමාජයෙන් අතුරුදන්වී, දස අකුසල් ධර්මයන් දීප්තිමත්ව බබළන බව" බුදුරජාණන් වහන්සේ පින්වත් ඔබ කෙරෙහි මහා කරුණාවෙන් දේශනා කොට තිබෙනවා. භික්ෂුව ඉහතින් සටහන් තැබූ ධර්ම කාරණා වලින් පින්වත් ඔබට දැන් වැටහෙනවා ද, "ලෝකයේ රටවල් වල රාජ්‍යයන් පාලනය කරන අපේ රටත් ඇතුළුව, දේශපාලන ක‍්‍රියාකාරීන් ගේ රාජ්‍ය භාණ්ඩාගාරයන් සොරකම් කිරීම්, රාජ්‍ය දේපළ අපරහණය, ජනතාවට සාධාරණව ප‍්‍රතිලාභයන් බෙදා නොදීම කියන අවිනයවාදී දේශපාලන සංස්කෘතීන් අනාගත ලෝකයේ ජනතාවගේ පරමායුෂ හීන කොට, ප‍්‍රණීත ආහාරයන් අතුරුදන් කොට, සමස්ත සත්ත්ව ප‍්‍රජාවට ම මේ උතුම් සම්මා සම්බුද්ධ ශාසනයේ පරිහානියට ම සිදුකරන විනාශය සුළුපටු නොවෙනවාය" කියන කාරණා. </Content>
    <Content name="book15chapter24" translatable="false">මේ 2020 ජනවාරියයි. අලූත් අවුරුද්දක්, අලූත් දවසක්, අලූත් බලාපොරොත්තුවක් අලූත් ප‍්‍රාර්ථනාවක්, අලූත් ජීවිතයක් පින්වත් හැමගේ ම ජීවිත අලූත් වෙලා ගෙවී ගිය පරණ අවුරුද්ද පමණක් අතීතයට වෙලා කාගේ වත් සෙනෙහසක් නැතුව බලා සිටිනවා. මෙය සටහන් තබන භික්ෂුවට මැවිලා පෙනෙනවා තවත් දවස් තුන්සිය හැටපහක් ගෙවී ගිය තැන මේ ලැබුවා වූ සුන්දර 2020 අලූත් අවුරුද්දත් අතීතයේ කුණු කූඩයට වැටිලා කාගේවත් සෙනෙහසක් නැතුව බලා සිටින හැටි. අලූත් අවුරුද්දේ නැවුම් බලාපොරොත්තු ගොඩාක් හදවතේ දරා ගත්ත අම්මා කෙනෙක් උදෑසන පිණ්ඩපාත දානයට පාත‍්‍රයට කිරිබත් කැබැල්ලක් පූජා කරල "ස්වාමීන් වහන්ස, ඔබවහන්සේට සුබ අලූත් අවුරුද්දක් වේවා" කියල සුබ පැතුවා. භික්ෂුව එම අම්මාට ප‍්‍රකාශ කළේ "මෑණියෝ බුදුරජාණන් වහන්සේගේ ශ‍්‍රාවකයන් වන අපිට අලූත් අවුරුද්දක් කියල විශේෂ දවසක් නැහැ"ය කියල. දවසින් දවස ජරා, ව්‍යාධි, මරණ වලින් පරණ වෙන අපට කෙසේ නම් අලූත් භාවයක් ලැබෙන්න ද? අවංක භාවයෙන් යුතුව සිදු කරන සුබ පැතීමක් තුළ මෛත‍්‍රිය, කරුණාව, මුදිතාව හොඳින් ම කැටි වෙලයි තිබෙන්නේ. එවන් සුබ පැතීමක් තුළින් දෙපාර්ශ්වයට ම ආයුෂය, වර්ණය, සැපය, බලය ජීවිත වලට එකතු වෙනවා. නමුත් සියලූම සංස්කාරයෝ වෙනස් වී යන පංච උපාදානස්කන්ධ ලෝකයක ආයුෂ, වර්ණය, සැපය, බලය කියන්නෙත් පව ඉදිරියෙත්, අකුසලය ඉදිරියේත් වෙනස් වී යන ධර්මතාවයක් මයි. 2020 ජනවාරි පළවැනිදා කියන්නෙ භික්ෂුවගේ ජීවිතයේ ගෙවා දැමූ පනස් අටවැනි අලූත් අවුරුද්දයි. භික්ෂුව මෙලොවට බිහිවුණේ දෙසැම්බර් විසිඑක් වැනිදා නිසා ම භික්ෂුවගේ ජීවිතයේ පළමුවැනි ජනවාරි පළමුවැනිදා උදා වුණේ භික්ෂුව දවස් දහයක් වයසැති පුංචි බිලින්දෙක්ව සිටිය දීය. භික්ෂුව මොහොතක් අතීත පංච උපාදානස්කන්ධයට සිත යොමු කොට දකිද්දී භික්ෂුවගේ ජීවිතයේ ගෙවීගිය අලූත් අවුරුදු පනස් අට භික්ෂුවට දැනෙන්නේ අනිත්‍ය වූ සංස්කාර විසින් ඇටවූ මායාවක් වශයෙන් මයි. ඒත් ඒ හිස් මායාකාර අතීතය ඇත්ත වසන් කොට බොරුව ඇත්ත කොට පෙන්වන මැජික්කරුවෙක් සේ අනාගතය උදෙසා කොතෙක් නම් සංස්කාරයෝ රැස් කොට දෙන්නට ඇතිද? පින්වත් ඔබ අද දවසේ ලැබුවා වූ අලූත් අවුරුද්ද නිත්‍ය භාවයෙන් දකිමින් අනාගතය උදෙසා මොන තරම් නම් කුසල් සහ අකුසල් සංස්කාරයන් රැස් කොට ගන්නට ඇති ද? ‘සුබම, සුබ අලූත් අවුරුද්දක් වේවා’ යැයි හිතවතෙකුට, හිතවතියකට සුබ පතද්දී ඒ චේතනාව තුළ මොන තරම් නම් තෘෂ්ණාවක් බැස ගෙන තිබෙනවා ද? තෘෂ්ණාව තිබෙන තැන උපාදානය හෙවත් බැඳී යෑම තිබෙනවා. බැඳී යෑම තිබෙන තැන භවය තිබෙනවා. භවය තිබෙන තැන ජාති, ජරා, ව්‍යාධි, මරණ තිබෙනවා. තෘෂ්ණාව බැස ගත් සුබ පැතීමක් තුළ අනාගත ජාති, ජරා, ව්‍යාධි, මරණ සියල්ලක් ම සැඟවී තිබෙනවාය කියන කාරණය ධර්මානුකූලව පින්වත් ඔබ තේරුම් ගන්න. සමාජය සමග කටයුතු කිරීමේ දී එකිනෙකා සමග සහයෝග යෙන්, මිත‍්‍ර ශීලීව කටයුතු කිරීම අත්‍යවශ්‍ය කාරණයක් වෙනවා. එම නිසා පින්වත් ඔබලා සුහදව මෙත් සිතින් එකිනෙකා සමග සුබ පැතුම් හුවමාරු කොට ගන්න. ඒ සෑම සුබ පැතීමක් අවසානයේ ම ඔබ නිහඬව සංස්කාරයන්ගේ අනිත්‍ය භාවය නුවණින් දකින්න. මේ ලැබුවා වූ මායාකාර අලූත් අවුරුද්දත් පරණ වී යන බව විදර්ශනාත්මකව නුවණින් දකින්න. එවිට පින්වත් ඔබේ ගෞරවණීය, ආදරණීය අලූත් අවුරුදු සුබ පැතුම විදර්ශනාත්මක සුබ පැතුමක් වේවි. මේ ධර්මානුකූල යථාර්ථය අපි තේරුම් නොගන්නා තාක් කල් අලූත් අවුරුද්දක් කියල කියන්නෙ ඇතෙක් බරට අනාගතයට සංස්කාරයන් එකතු කොට ගන්නා මාරයාට ම අයිති අවුරුද්දක් වනු ඇත. ජාති, ආගම් බේදයකින් තොරව මාරයා ඔබට අලූත් අවුරුදු, සිංහල අවුරුදු, නත්තල්, තෛපොංගල් මේ සුන්දර උත්සවශ‍්‍රීයන් ලබා දී තිබෙන්නේ මාරයා ගේ ලෝකයේ පැවැත්ම උදෙසා අත්‍යවශ්‍ය සාධකය වන තෘෂ්ණාව හේතුවෙන් සකස් වන්නා වූ සංස්කාරයෝ වැඩි වැඩියෙන් නිෂ්පාදනය කිරීම උදෙසා මය. මේ ඇත්ත උතුම් සම්මා සම්බුද්ධ ඤාණයෙන් අවබෝධ කොට ගත් අපගේ ශාස්තෘෘන් වහන්සේගේ ශ‍්‍රාවකයන් වන අපට ඔබලා අත් දකින සැබෑ ම අලූත් අවුරුද්ද, ඔබලා අත්දකින සැබෑ ම සිංහල අලූත් අවුරුද්ද යනු පින්වත් ඔබලා මේ පංච උපාදානස්කන්ධ ධර්මතාවන් ගේ අනිත්‍ය භාවය දකින උතුම් සෝවාන් ඵල අවබෝධය සාක්ෂාත් කොට ගන්නා දිනය වශයෙනුයි ධර්මානුකූලව සටහන් තැබිය යුත්තේ. විදර්ශනාත්මක අලූත් අවුරුද්දක්, නෙක්ඛම්මයෙන් පෝෂණය වූ අලූත් අවුරුද්දක්, ආර්ය ශ‍්‍රද්ධාවෙන්, ආර්ය ශීලයෙන් පෝෂණය වූ අලූත් අවුරුද්දක්. මෙයයි පින්වත් ඔබත් මමත් ප‍්‍රාර්ථනා කළ යුතු සතර අපා දුකෙන් මිදුණා වූ අලූත් අවුරුද්ද වෙන්නේ. බුදුරජාණන් වහන්සේ දේශනා කරනවා "යම් පින්වතෙක් ඇස පිනවීම උදෙසා, කණ පිනවීම උදෙසා කාමයන් කෙරෙහි සිත ඇලී ගැලී වාසය කරයි ද, සැපය ම නිත්‍ය කොට ගෙන ප‍්‍රාර්ථනා කරයි ද, ජීවිතය සදාකාලික බව දකිමින් ජීවත් වීමට ප‍්‍රාර්ථනා කරයි ද එම පින්වතාගේ සිත අලෝභ, අද්වේශ, අමෝහ ධර්මයන් ගෙන් පෝෂණය වූ නෙක්ඛම්මය තුළ නොපිහිටයි" කියල. මෙය සටහන් තබන භික්ෂුවට ගිලන්පස කෝප්පයක් පූජා කොට සිට ගෙන සිටින ඉරියව්වෙන් ම වන්දනා කළ මහත්මයෙක් ප‍්‍රකාශ කළේ "ස්වාමීන් වහන්ස, දණහිස් නවන්ට බැහැ පුදුමාකාර වේදනාවක් දැනෙනවා, එම නිසායි සිට ගෙන වන්දනා කරන්නේ" කියල. භික්ෂුව එම මහත්මයාගෙන් "දැන් වයස කීයද" කියල ඇසුවාම "වයස අසූවයි" කියල ප‍්‍රකාශ කළා. භික්ෂුව එම වයෝවෘද්ධ මහත්මයාට "වයසත් සමග ශරීරයේ දිරායෑම අපි කාටත් පොදුයි" කියල මතක් කරන කොට එම මහත්මයා බොහෝම උද්‍යෝගයකින් ප‍්‍රකාශ කළේ මේ වයසට නොවේ ස්වාමීන් වහන්ස, වාත අමාරුවටයි කියල. ඒ පින්වත් මහත්මයා සිතන්නේ වයස අසූවත් තරුණ වයසක් ය කියල. සංස්කාරයෝ නිත්‍ය, සැප, සුබ වශයෙන් දකින මෙවැනි පින්වතුන්ලාට කවදාක නම් මේ සම්මා සම්බුද්ධ ශාසනයේ දී ප‍්‍රීතිය, සැපයෙන් පිරි අලූත් අවුරුද්දක් උදා වෙන්න ද? සංස්කාරයන් ගේ අනිත්‍ය, දුක්ඛ, අනාත්ම භාවය සක්සුදක් සේ දකින බුදුරජාණන් වහන්සේ ගේ ශ‍්‍රාවකයකුට පෙබරවාරි මාසේ විසිඅට වැනිදාත් අලූත් අවුරුද්දක් මයි. සංස්කාරයන් ගේ නිත්‍ය භාවයෙන් පෝෂණය වූ නෙක්ඛම්මයෙහි නොපිහිටන සිත අසුබයක්, පිළිකුලක්, මරණානුස්සතියක් නොදකින ලෝභ, ද්වේශ, මෝහ අකුසල් මූලයන් වැඞීම පිණිස මයි හේතුවන්නේ. නෙක්ඛම්මයෙහි නොපිහිටන සිත ඇතෙක් බරට රූප, වේදනා, සඤ්ඤා, සංස්කාර, විඤ්ඤාණ ධර්මයන් කෙරෙහි සක්කායදිට්ඨියේ ආහාරයක් මයි, ආයතන හයට කෑම මේසය පිළියෙළ කොට දෙන්නේ. පින්වත් ඔබ ලැබුවා වූ 2020 නව වසර තෙරුවන්ට ගරු කරන, ආර්ය මාර්ගයට ගරු කරන, අප‍්‍රමාදී භාවය ගරු කරන, ධර්ම සාකච්ඡුාවට ගරු කරන පරණ නොවන අලූත් අවුරුද්දක් උදෙසා අලූත් ධර්මානුකූල දැකීමක් ඇති කොට ගන්න. බුදුරජාණන් වහන්සේ දේශනා කරනවා, "මහණෙනි, මේ අවිද්‍යාවෙන් උපත ලැබූ, තෘෂ්ණාවෙන් පෝෂණය වෙන්නා වූ මේ පංච උපාදානස්කන්ධ ලෝකය හරිම ගොරහැඩියි, හරිම බියකරුයි, හරිම අනතුරු සහිතයි. ඇසිපිය හෙළන පුංචි නිමේෂයකදී දිව්‍යතලයක දෙවියෙක්, තිරිසන් ලෝකයේ තිරිසන් සතෙක් වෙන්න පුළුවන්. පටිච්චසමුප්පන්න ලෝකය සිතුවිල්ලක් ඇති වෙලා, නැති වෙලා යන වේගයටත් වඩා වැඩි වේගයෙන් නැවත නැවත සංස්කාර හේතුවෙන් තිරිහන් වෙනවා. මිථ්‍යා දෘෂ්ටි, මිථ්‍යා සංකප්ප, මිථ්‍යා වාචා ආදී වූ සතර අපා දුක මැදි කොට පිහිටි ජරා, ව්‍යාධි, මරණ දුක ඝනව පිහිටි අනතුරු සහිත සැපය අතුරුදන් වූ නොමඟ වසා දමා බුදුරජාණන් වහන්සේ පින්වත් ඔබලාට මහා කරුණාවෙන් සැකයෙන් බියෙන් තොරව ගමන් කළ හැකි ප‍්‍රීතියෙන් සැපයෙන් ජීවත්විය හැකි ආර්ය මාර්ගයක්  විවෘත කොට තිබෙනවා. පින්වත් ඔබලාට ප‍්‍රීතිය සතුට අවශ්‍ය නම්, කරුණාකර ඒ බියෙන් තොර ආර්ය මාර්ගය වන සම්මා දිට්ඨි, සම්මා සංකප්ප, සම්මා වාචා ආදී වූ මාර්ගය ම පරිහරණයට තෝරා ගන්න. එම ආර්ය මාර්ගය ම සරණ කොට ගන්න. අන් කෙනෙකු, අන් පුද්ගලයකු සරණ කොට ගන්න එපා. "ඔබ ඔබට ¥පතක් වෙන්න" කියල බුදුරජාණන් වහන්සේ දේශනා කරනවා. නමුත් අපි සෑම මොහොතක ම ධර්මය සරණ කොට ගන්න උත්සාහ ගන්නේ නැහැ. අනුන්ගෙන් සරණක් ලබන්නට අපේ සරණ අනුන්ට භාර දෙන්නට අපි හරිම කැමතියි. බුදුරජාණන් වහන්සේ දේශනා කරනවා, "මේ වියරු පංච උපාදානස්කන්ධ සැඩ පහරින් මිදීම උදෙසා, අනතුරු අවම කොට ගැනීම උදෙසා ඔබේ ජීවිතය ¥පතක් කොට ගන්න" කියල. ඔබේ ජීවිතය චණ්ඩ තෘෂ්ණාවේ සැඩ පහරට ඔරොත්තු නොදෙන කෙසෙල් කොට ඔරුවක් කරගන්න එපා. පින්වත් ඔබ ධර්මය ජීවිතයේ එකම සරණ කොට ගත් තැන ධර්මයේ සැබෑම ප‍්‍රතිලාභයන් ඔබ වෙත ගලාගෙන එනවා. මොනවාද ධර්මයේ ප‍්‍රතිලාභයන් වෙන්නේ? ස්වාභාවික ධර්මයේ ප‍්‍රතිලාභයන් වෙන්නේ ආයුෂ, වර්ණය, සැපය, බලයයි. </Content>
    <Content name="book15chapter25" translatable="false">දිගින් දිගට ම පැවති වැසි සහිත කාලගුණය නිසා, පරිසරයේ ගහකොළ සියල්ලක් ම රූපයේ ආශ්වාදයෙන් හොඳටෝම තිරිහන් වෙලා. ළපටි දලූ, ළපටි කොළ වලින් නැවුම් වූ පරිසරය, රූපයේ ආදීනවය ගැන පුංචි හෝ මතකයක් වත් අවදිකොට දෙන්නේ නැහැ. පලූ ගස් වල තරුණ කොළ බුදින වඳුරු රංචුව, මේ දිනවල ආහාර අහේනියක් නැති නිසා ම, වෙනදාට වඩා අකීකරු භාවයෙන් කුටිය අවට කැලෑ පරිසරයේ හැසිරෙන්නේ කුටියේ වැලි මළුව කොතෙක් ඇමදුවත්, අතු කොළ වට්ටලා වැලි මළුව අපිරිසිදු කරනවා. බුදුරජාණන් වහන්සේ ජීවමානව වැඩ සිටියදී, ඇවිදින ඉරියව්වට වඩා, පනින ස්වභාවයේ ඉරියව් දැක්වූ ස්වාමීන් වහන්සේ නමක් අරභයා, බුදුරජාණන් වහන්සේ දේශනා කරනවා, "අදාළ ස්වාමීන් වහන්සේ අතීත ආත්මභාව පන්සියයක වඳුරු කුලයේ ඉපදීම නිසා ම, සාංසාරික පුරුද්දට, උතුම් රහත් ඵල අවබෝධය ලැබූ මේ ජීවිතයේ දීත්, දෙපයින් වැඩම කිරීමට වඩා පැනීමේ ඉරියව්වට ප‍්‍රියතාවයක් දක්වනවාය" කියල. උතුම් රහතන් වහන්සේ නමක ගේ ජීවිතයත්, වඳුරු කුලයේ ජීවිතයකුත් අතර පටිච්චසමුප්පන්නව තිබිය හැකි සමීප සම්බන්ධය මොන තරම් නම් ධර්මානුකූල ද? පාරිලෙය්‍ය වනයේ දී, හුදෙකලාව වැඩ සිටි බුදුරජාණන් වහන්සේට මී වද වලින් පූජාවක් සිදු කළ ඒ පින්වන්ත වඳුරා, පටිච්චසමුප්පන්නව සංසාරයේ කල්‍යාණ මිත‍්‍ර ආශ‍්‍රය ලැබූ මනුෂ්‍යයෙක්ව සිටියාට කිසිදු සැකයක් නැහැ. අපි කල්‍යාණ මිත‍්‍ර ආශ‍්‍රයන් ලැබුවත්, සද්ධර්මය නුවණින් මෙනෙහි කිරීම දුර්වල නම්, පුංචි තැනක් වැරදුනොත්, සතර අපාය අපිට උරුමයි. සද්ධර්මය නුවණින් මෙනෙහි කිරීම දුර්වල පින්වතෙක්, පසුගිය දවසක භික්‍ෂුවට චෝදනාවක් සිදුකරල තිබුණා සද්ධර්මයත්, දේශපාලනයත් පටලවා ගන්න එපාය කියල. බුදුරජාණන් වහන්සේ, උතුම් ශ‍්‍රී සද්ධර්මය ලෝකයට දේශනා කොට තිබෙන්නේ, පින්වතුන්ලාගේ මෙලොව යහපත උදෙසා, දෙවැනිව පින්වතුන්ලාගේ පරලොව යහපත උදෙසා, තෙවැනිව මෙලොව සහ පරලොව කෙරෙහි තෘෂ්ණාව බැහැර කොට භව නිරෝධය සාක්ෂාත් කොට ගැනීම උදෙසායි. ඉහත අර්ථයන් තුනම එකිනෙකට බැඳිලයි තිබෙන්නේ. මෙලොව යහපත් කොට ගත් පින්වතායි, පරලොව යහපත් කොට ගන්නේ. මෙලොව, පරලොව යහපත උදෙසා ආර්ය අෂ්ටාංගික මාර්ගය ජීවිතයට එකතු කොට ගන්න පින්වතායි භව නිරෝධය දෙසට අවශ්‍ය, සම්මා සමාධිමත් සිතක් ඇති කොට ගන්නේ. භික්‍ෂූන් වන අපිට පින්වත් ඔබලාගේ මෙලොව යහපතෙන් තොරව, පරලොව යහපතක් ගැන කතා කරන්න බැහැ. ඉහත අර්ථයන් දෙකින් තොරව, භව නිරෝධයක් ගැන කතා කරන්න බැහැ. බුදුරජාණන් වහන්සේ දේශනා කරනවා, "පින්වත් ඔබේ මෙලොව, පරලොව යහපත උදෙසා ආර්ය අෂ්ටාංගික මාර්ගය ජීවිතයට එකතු කොට ගන්නය" කියල. "රටේ දේශපාලනය උදෙසා, රාජ්‍ය ප‍්‍රතිපත්තීන් උදෙසා ආර්ය අෂ්ටාංගික මාර්ගය උපයෝගී කොට ගන්නය" කියල. බුදුරජාණන් වහන්සේ ගේ රාජ්‍යයක සුරක්‍ෂිත භාවය උදෙසා, සතුරු බලමුළු පරාජය කොට දැමීම උදෙසා සප්ත අපරිහානීය ධර්මයන්, දසරාජ ධර්මයන් සූත‍්‍රගත ධර්මයේ බොහෝම පැහැදිලිව දේශනා කොට තිබෙනවා. බුදුරජාණන් වහන්සේ ජීවමානව වැඩ සිටියදී, කොසොල් රජතුමාට, බිම්බිසාර රජතුමාට, අජාසත්ත රජතුමාට නිරතුරුව ම ධර්මාවවාදයන් ලබා දුන්නා. දානමාන පින්කම් සිදු කිරීමට නිරතුරුව ම අවස්ථාව ලබා දුන්නා. ඒ විතරක් නොවේ, රජතුමන්ලා ගේ අන්තඃපුර බිසෝවරුන්ට ධර්මය දේශනා කිරීමේ අවසරය ආනන්ද ස්වාමීන් වහන්සේට ලබා දී තිබුණා. ඉහත සෑම කාරණයකින් ම බුදුරජාණන් වහන්සේ අර්ථ දැක්වූයේ රාජ්‍ය පාලනය උදෙසා, ආර්ය අෂ්ටාංගික මාර්ගය උපයෝගී කොට ගැනීමේ ඇති වැදගත් කමයි. දේශපාලනයට සද්ධර්මයේ අර්ථයන් මුහු කිරීමේ වැදගත් කමයි. ගෞරවණීය භික්‍ෂූන් වහන්සේ පක්‍ෂ, පාට අනුව බෙදී දේශපාලනය කිරීම, ඡුන්දය ඉල්ලීම, ඡුන්දය ප‍්‍රකාශ කිරීම ධර්මානුකූලව ප‍්‍රාතිමෝක්‍ෂ ශීලය දුර්වල කොට ගැනීමකි. මේවා භික්‍ෂූන් වන අපිට කැප නැත. නමුත් බුදුරජාණන් වහන්සේ දේශනා කොට වදාළ සූත‍්‍රගත ධර්මයන්ට අදාළව, යහපත් රාජ්‍ය පාලනයක් උදෙසා සද්ධර්මයෙන් අනුශාසනා කිරීම, භික්‍ෂූන් වන අපිට බුදුරජාණන් වහන්සේ පවරා ඇති ශාසනික වගකීමකි. නමුත් මෙම ශාසනික වගකීම භික්‍ෂූන් වන අපි ඉටු කළ යුත්තේ, අපේ ප‍්‍රාතිමෝක්‍ෂ ශීලයේ ආරක්‍ෂාව දිවි හිමියෙන් ආරක්‍ෂා කොට ගෙනය. භික්‍ෂූන් වන අපි ප‍්‍රාතිමෝක්‍ෂ ශිලයෙන් ආරක්‍ෂා වී, සියලූ සංස්කාරයෝ අනිත්‍ය බව දකිමින්, එම අනිත්‍ය වී යන සද්ධර්මයේ ආරක්‍ෂාව උදෙසා, ආර්ය අෂ්ටාංගික මාර්ගයට ගරු කරන, ශීලයෙන් සමාජයට පූර්වාදර්ශයන් දිය හැකි රාජ්‍ය නායකයන් රටට පත් කොට ගන්න කියල ජනතාවට අනුශාසනා කිරීම, දේශපාලනය කිරීමක් නොවේ. බුදුරජාණන් වහන්සේ නමැති උතුම් පිය උරුමයෙන් අපි ලැබූ ශාසනික වගකීමකි. සත්ත්වයා අත්විඳින මේ ජාති, ජරා, ව්‍යාධි, මරණ, ශෝක, පරිදේව දුකට එකම හේතුව, පංච උපාදානස්කන්ධය කෙරෙහි තෘෂ්ණාව යැයි මතුකොට දෙන, මේ තෘෂ්ණාව තමන් තුළින් ම නිරෝධය කරන, සියුම් කොට ගන්න එක ම මාර්ගය, ආර්ය අෂ්ටාංගික මාර්ගය යැයි මතුකොට පෙන්වන, "මේ උතුම් ධර්මය ලෝකයාට දේශනා කරන්න එපා. මගේ ආධිපත්‍යයෙන් ලෝකයාව මුදා ගන්න එපා, ලෝකයාට ඇත්ත කියන්න එපා, ලෝකයාව දුක නමැති ලෝකයෙන් නිදහස් කරන්න එපා, ලෝකයා කාමච්ඡුන්දයන් තුළම සිරගතකොට තබන්න" යැයි වසවර්ති මාරයා ජයශ්‍රී මහා බෝමැඬ දී බුදුරජාණන් වහන්සේට තර්ජනාත්මකව ප‍්‍රකාශ කරනවා. වසවර්ති මාරයා බුදුරජාණන් වහන්සේට සැල කළේ "දුකෙන් පෙළෙන සත්ත්වයාට දුකෙන් මිදෙන මාර්ගය දේශනා නොකොට වහ වහා පිරිනිවී යන්න" කියලයි. මාර තර්ජනයන්ට යටත් වී බුදුරජාණන් වහන්සේ ජයශ්‍රී මහා බෝමැඬ දී පිරිනිවන් පෑවා නම්, චතුරාර්ය සත්‍යය ධර්මයන් ලෝකයා ගෙන් සැඟවී යනවා. එවිට ලෝකය තුළ ඉතිරි වෙන්නේ, කාලා බීලා, විනෝද වෙලා, හම්බු කරල මරණින් පසු සියල්ල ඉවරයි කියන වර්ගයේ ධර්මයක්. වර්තමානයේ ඉහත අසද්ධර්මය බොහෝම වේගයෙන් සමාජ ගත වෙනවා. පරලොවක් ගැන සිතන්නේ නැහැ. සුගතියක් ගැන සිතන්නේ නැහැ. මැරිලා නැවත උපදිනවාය කියල දන්නේ නැහැ. උපන් රට, ජාතිය, ආගම විකුණා ගෙන කනවා. බලය උදෙසා සියලූ ගුණාත්මක මිනිස් ධර්මතාවයන් පාවා දෙනව. මෙවැනි අසද්ධර්මයන් ගෙන් ජීවිත පුරවා ගත් පින්වතුන්ලාට තිබෙන එකම ගැළවීම සහ සැනසීම, සද්ධර්මය මරා දමා උපදින නිරාගමික මිථ්‍යාවයි. සියලූම සුන්දර වූ ද, අසුන්දර වූ ද සංස්කාරයෝ අනිත්‍ය වී යනවා. අපි ලබන ජයග‍්‍රහණයේ හෝ පරාජයේ සංස්කාරයන් නිත්‍ය භාවයෙන් තබා ගන්න අපි කාටවත් ම බැහැ. මේ මොහොතේ ලැබූ ජයග‍්‍රහණය, ඊළඟ මොහොතේ පරාජයක් බවට පත් වෙන්න පුළුවන්. මේ ලෝකධාතුවේ මනුෂ්‍යයෙක් ලබන ශේ‍්‍රෂ්ඨ ම ලෞකික සැපය සහ බලය වෙන්නේ, සක්විති රජ පදවියයි. මෙය සටහන් තබන භික්‍ෂුව මොහොතක් ඇස්දෙක පියාගෙන අනිත්‍ය පංච උපාදානස්කන්ධ ධර්මයන්ට අදාළව නුවණින් දකිනවා, සංසාරයේ පටිච්ච සමුප්පන්නව මම සක්විති රජ පදවි කී දහසක් ලබන්න ඇති ද කියල. භික්‍ෂුව මෙම සටහන කියවන පින්වත් ඔබටත් ආරාධනය කරනවා, ඒ අනිත්‍ය පංච උපාදානස්කන්ධය ඔබත් නුවණින් දකින්නය කියල. බුදුරජාණන් වහන්සේ දේශනා කරනවා, "සක්විති රජුට, පෙර සශ්‍රීක පින නිසා ම දහසක් නිම්වළලූ සහිත දෙවි සත්රුවනක් පහළ වෙනවාය කියල. එවිට එම සක්විති රජු සුවඳ දියෙන් නා පිරිසිදු වී වමතින් පැන් කෙණ්ඩිය ගෙන විමසා සත්රුවන පෙරලේවා, පෙරලේවා, සතර මහා දිවයින්ම දිනේවා කියල දකුණතින් දෙවි සත්රුවනට දිය ඉසිනවා. එකල්හි එම දෙවි සත්රුවන මහා සාගරයෙන් එතෙරව සතර දිශාවන්ට පෙරළි පෙරළි යනවා. යම් පෙදෙසක සත්රුවන රැඳී සිටියේ ද, සක්විති රජු තම සිව්රඟ සේනා සමඟ පැමිණ එම රාජ්‍යයේ නවාතැන් ගන්නවාය" කියල. එවිට අදාළ රාජ්‍යයේ රජතුමා සක්විති රජතුමා වෙත පැමිණ "මහ රජාණෙනි, වඩින්න මේ රාජ්‍යය ඔබට පූජා කරමි. අපට මෙතැන් පටන් අනුශාසනා කරන සේක්වා" යැයි ඉල්ලා සිටිනවා. සක්විති රජතුමා ඔවුනට අනුශාසනා කරන්නේ "පංචශීලය ආරක්‍ෂා කොටගෙන ජීවත් වෙන්න" කියන අනුශාසනය පමණක් මයි. යුද්ධ නොකොට, සක්විති රජුගේ පිනේ ශක්තියෙන් සතර මහා දිවයින්ම, සක්විති රජුගේ යටත් භාවයට පත් වෙනවා. මෙවැනි මහේශාක්‍ය, සුන්දර, ප‍්‍රණීත සංස්කාරයෝත් අනිත්‍ය වෙලා ගියා. ඒ ප‍්‍රණීත ආශ්වාදයන් ආදීනවයන් බවට පත් වුණා. අපි පටිච්චසමුප්පන්නව ලබන සියලූම සුන්දර වූ ද, ප‍්‍රණීත වූ ද සංස්කාරයෝ අනිත්‍ය වී යන ලෝකයක, අපි මුලින් ම ආරක්‍ෂා කොට ගත යුත්තේ, මේ අනිත්‍ය ධර්මය ලෝකයාට දේශනා කරන, සත්ත්වයා විඳින දුක, මේ දුකට හේතුව, මේ දුක නැති කිරීමේ මාර්ගය ලෝකයාට කියන මේ උතුම් සද්ධර්මයයි. එය පින්වත් ඔබේත්, මගේත් පරම පූජනීය වන්දනීය යුතුකමයි. දෑස් දෙක පියවෙන තුරාවට මෙය සටහන් තබන භික්‍ෂුව, පරාජය කරන්නට කාටවත් ම බැහැ. ඒ "මම" නිසා නොවේ. "මම" කියන කුණු ආත්මීය අර්ථය, පටිච්චසමුප්පාද ධර්මයන් තුළ විසිරුවා දකින නිසා මය. භික්‍ෂුවගේ ජය සහ පරාජයන් අයිති අතීත සංස්කාරයන්ටයි. පින්වත්  ඔබ පරාජයට අකමැති නම් කරුණාකර කුසල් ධර්මයන් ඔබේ පරම හිතවතා කොට ගන්න. කරුණාකර, ජයග‍්‍රාහී නායක පින්වතුන් ඉහත අර්ථයන් ජීවිත වලට එකතු කොට ගන්න. එවිට ඔබලා ලැබූ ජයග‍්‍රහණයන් දීර්ඝායුෂ ලබාවි. </Content>
    <Content name="book15chapter26" translatable="false">පින්වත් මහත්මයෙක් කලකිරුණු මුහුණෙන් යුතුව භික්ෂුවට ප‍්‍රකාශ කළේ "ස්වාමීන් වහන්ස, මගේ බිරිඳගෙන්, දරුවන්ගෙන් සහ මගේ ව්‍යාපාරයෙන් තොර ජීවිතයක් මට නැහැය" කියල. "මට බයත් සිතෙනවා ස්වාමීන් වහන්ස, මේවා මත්තේ ම ජීවත් වෙලා, මරණින් පසුව මාව සතර අපායට වැටෙයිද" කියල. ඉහත ප‍්‍රකාශයෙන් පැහැදදිලි වෙන්නේ මෙම මහත්මයාට සම්මා දිට්ඨියට අදාළව යම් දැනීමක් තිබෙනවා, නමුත් එම දැනීම ශක්තිමත් කොට ගැනීමට අවශ්‍ය වීර්යයේ ප‍්‍රශ්නයක් තිබෙනවාය කියන කාරණය. බුදුරජාණන් වහන්සේ දේශනා කරනවා, "යම් පින්වතෙක් තම බිරිඳ කෙරෙහි "බිරිඳ" යැයි නිත්‍ය සඤ්ඤාවන් තබාගන්නවා නම්, තම දරුවන් කෙරෙහි "දරුවන්" යැයි නිත්‍ය සඤ්ඤාවන් තබාගන්නවා නම්, තම ව්‍යාපාරය කෙරෙහි "ව්‍යාපාරය" යැයි නිත්‍ය සඤ්ඤාවන් තබා ගන්නවා නම් එම පින්වතා පටිච්චසමුප්පන්නව නැවත බිරිඳත්, දරුවන් සහ ව්‍යාපාරයන් උදෙසා වර්තමානයේ සංස්කාරයන් රැස් කොට ගන්නවා"ය කියල. ඒ වගේමයි, බුදුරජාණන් වහන්සේ දේශනා කරනවා, "යම් පින්වතෙක් තුළ මෙලොව සහ පරලොව යැයි සඤ්ඤාවන් නොවේ නම්, යම් පින්වතෙක් තුළ පඨවි ධාතුව තුළ පඨවි ධාතුව යැයි සඤ්ඤා නොවේනම්, ආපෝ ධාතුව තුළ ආපෝ ධාතුව යැයි, වායෝ ධාතුව තුළ වායෝ ධාතුව යැයි, තේජෝ ධාතුව තුළ තේජෝ ධාතුව යැයි සඤ්ඤා නොවේනම්, යම් පින්වතෙක් තුළ රූපාවචර සහ අරූපාවචර ධ්‍යාන සම්පත් තුළ, රූපාවචර සහ අරූපාවචර සඤ්ඤා නොවේ නම් එම උත්තමයා තුළ භව නිරෝධය යැයි සඤ්ඤාව උපදිනවාය කියල. එම උත්තමයා තුළ සකස් වෙන භව නිරෝධය යැයි සඤ්ඤාවද, සතර සතිපට්ඨාන ධර්මයන්ගෙන් පෝෂණය වූ සඤ්ඤාවක් වෙයි." බුදුරජාණන් වහන්සේ දේශනා කරනවා, භික්ෂූන් වන අපට "මහණෙනි ඔබලා යම් චීවරයක් පරිහරණය කිරීමේදී එම චීවරය නිසා අකුසල් ධර්මයන් වැඩෙත්ද, කුසල් ධර්මයන් පිරිහෙයිද එබඳු චීවර පරිහණය කරන්නට එපා"ය කියල. එවැනි චීවර නොසෙවිය යුතුය කියල. "මහණෙනි, යම් පිණ්ඩපාතයක් පරිහරණය කිරීමේදී අකුසල ධර්මයන් වැඬේද, කුසල් ධර්මයන් පිරිහේද එවැනි පිණ්ඩපාත පරිහරණය නොකළ යුතුයි, එවැනි පිණ්ඩපාත නොසෙවිය යුතුය" කියල. "මහණෙනි, යම් භික්ෂුවක් සේනාසන පරිහරණය කිරීමේදී, ඖෂධ පරිහරණය කිරීමේදී අකුසල ධර්මයන් වැඬේද, කුසල් ධර්මයන් පිරිහේද එවැනි සේනාසන සහ ඖෂධ පරිහරණය කරන්න එපාය" කියල. "එවැනි සේනාසන සහ ඖෂධ නොසෙවිය යුතුය" කියල බුදුරජාණන් වහන්සේ අපට දේශනාකොට තිබෙනවා. සම්මා සතිය කියල කියන්නෙ ආර්ය අෂ්ටාංගික මාර්ගයේ, මාර්ග අංග හයකින් පෝෂණය වූ බොහෝම සුන්දර මාර්ග අංගයක්. ලෞකික ආර්ය අෂ්ටාංගික මාර්ගයේදී සම්මා සතිය කියල කියන්නෙ සම්මා දිට්ඨියේ අර්ථයන් පිළිබඳව, සම්මා සංකප්ප, සම්මා වාචා, සම්මා කම්මන්ත, සම්මා ආජීවෝ, සම්මා වායාම කියන මාර්ග අංගයන්ගේ අර්ථයන් කෙරෙහි ඇති කොට ගන්නා වූ විශ්වාසයයි. එම විශ්වාසය තුළින් ඇති කොට ගත් සම්මා සතියයි. ඉහත සම්මා සතියයි, පින්වත් ඔබට සම්මා සමාධිමත් සිතක් ඇති කොට දෙන්නේ. මෙම සම්මා සමාධිමත් සිතයි ලෝකෝත්තර වටයේදී සතර සතිපට්ඨාන ධර්මයන් තුළින්, ආර්ය අෂ්ටාංගික මාර්ගයේ අර්ථයන් විදර්ශනාවට යොමු කරන්නේ. වර්තමාන සමාජයේ ලෞකික සම්මා සතිය දුර්වල නිසා ම ඒ කියන්නෙ ආර්ය අෂ්ටාංගික මාර්ගයේ මුල් මාර්ග අංග හය දුර්වල නිසා ම විශේෂයෙන් ම ගිහි පින්වතුන් ඇඳුම් පැලඳුම්, නිවාස, ආහාර, ඖෂධ කෙරෙහි බලවත් තෘෂ්ණාවෙන් කටයුතු කරන බවක් පෙනී යනවා. උතුම් සම්මා දිට්ඨිය අපි තුළ දැනීම් සකස් කොට දෙනව, කර්මය සහ කර්ම ඵල විශ්වාසයක් තිබෙනවාය කියල. යහපත් දෙයෙහි යහපත් විපාකයක්, අයහපත් දෙයෙහි අයහපත් විපාකයක් තිබෙනවාය කියල. මරණින් පසුව නැවත පටිච්ච සමුප්පන්න උපතක් තිබෙනවාය කියල. දෙවියෙක්, බ‍්‍රහ්මයෙක් වගේම පේ‍්‍රතයෙක් සහ යක්ෂයෙක්  ඕපපාතිකව උපදිනවාය කියල. වර්තමාන සමාජයට ඉහත විශ්වාසයන් කෙරෙහි සම්මා සතිය නොමැති නිසා ම පින්වත් ඔබ සිතන්නේ නැහැ "මම මිල අධික ලස්සන, ලස්සන ඇඳුම් කෙරෙහි තෘෂ්ණාවෙන් බැඳී ගියොත්, දුප්පත් පින්වතෙක් තමන් සතු එකම ඇඳුම කෙරෙහි තෘෂ්ණාවෙන් බැඳී ගියොත්, මරණාසන්න මොහොතේ එම ඇඳුම් කෙරෙහි බැඳී ගියොත් ඔබේ ඊළඟ පටිච්ච සමුප්පන්න උපත එම ඇඳුම් ගොඬේ ම කාවෙක් වෙලා උපදින්න පුළුවන්ය" කියල. "එම ඇඳුම් අල්මාරියේ ම පේ‍්‍රතයෙක් වෙලා උපදින්න පුළුවන්ය" කියල. පින්වත් ඔබ සිතන්න, සම්මා දිට්ඨියේ අර්ථයන්ට අදාළව මම මාගේ නිවස කෙරෙහි සීමාව ඉක්මවා තෘෂ්ණාවෙන් බැඳී ගියොත්, කුමක්ද වෙන්නේ කියල. වර්තමානයේ බොහෝම විසිතුරු, සුන්දර, මිල අධික නිවාස සමාජය තුළ වේගයෙන් ඉදිවෙනවා. සමහර පින්වතුන් මූල්‍ය ආයතන වලින් විශාල වශයෙන් ණය අරගෙනයි මෙම නිවාස ඉදි කරන්නේ. ඒ නිසා ම තම සුඛෝපභෝගී නිවාස කෙරෙහි තිබෙන බැඳීම වැඩියි. පින්වත් ඔබ මරණාසන්න මොහොතේ ඔබේ සුන්දර නිවසට බැඳී ගියොත්, නිවස ඔබට අතහැර ගැනීමට බැරි වුණොත්, පින්වත් ඔබ පටිච්ච සමුප්පන්නව එම නිවසේ අත්තිවාරම බදාගත්ත බහිරවයෙක් වෙලා උපදින්න පුළුවන්. එම නිවසේ ම පේ‍්‍රතයෙක් වෙලා උපදින්න පුළුවන්. වර්තමානයේ නිවාස කෙරෙහි සමහරක් පින්වතුන් තුළ ඇති බැඳීයාව දකින කොට ඉදිරියේදී අමනුෂ්‍ය ලෝකයේ, නිවාස ආශ‍්‍රිතව බහිරවයන් ගේ සහ පේ‍්‍රතයන් ගේ ගහණය බොහෝ ම වේගයෙන් වැඩි වෙන්න පුළුවන්. ඒ වගේමයි, තම නිවාස තෘෂ්ණාවෙන් උපාදානය කොටග ැනීම නිසා ම එම නිවසේ ම හූනන්, මකුළුවන්, ගෙම්බන් වැනි තිරිසන් සත්ත්ව උපත්වලටත් යෑමේ ප‍්‍රවණතාවක් තිබෙනවා. ආර්ය අෂ්ටාංගික මාර්ගයේ මුල් මාර්ග අංග හයෙන් පෝෂණය නොවීම නිසා ම, දුර්වල සම්මා සතියයි ඉහත අනතුරු ඔබට විවෘත කොට දෙන්නේ. පින්වත් ඔබ සිතන්න, වර්තමානයේ සමාජගත වී ඇති විසිතුරු ප‍්‍රණීත ආහාර රටාව දෙස. අද උදෑසන මහත්මයෙක් භික්ෂුවට ප‍්‍රකාශ කළා, "නගරයේ මුදලාලි මහත්මයෙක්ගේ මඟුල් ගෙදරක් තරු පහේ හෝටලයක තිබෙනවා, එහි ආහාර පිඟානක මිල රුපියල් හයදාහක්ය" කියල. "අමුත්තන් හාරසියයකට ආරාධනා කරල තිබෙනවාලූ." භික්ෂුව එම මහත්මයාගෙන් ඇසුවා, "මඟුල් ගෙදරකට මෙපමණ ධනයක් වියදම් කරන්නේ ඇයි" කියල. ඒ මහත්මයාගේ පිළිතුර වූයේ "ඒ අයට සල්ලිවලට කරන්න දෙයක් නැහැ"ය කියලයි. භික්ෂුව එම මහත්මයාට ප‍්‍රකාශ කළා සල්ලිවලින් පින් කරන්නය කියල. සම්මා සතිය දුර්වල පින්වතුන්ලා දන්නේ නැහැ, ඒ අයට තේරෙන්නේ නැහැ, තමන් සල්ලි වියදම් කරල කරන පින අයිති වෙන්නේ තමන්ට මය කියල. ඒ වගේ මයි, ඒ අය දන්නේ නැහැ මේ ජීවිතයේදී මෙපමණ විශාල ධනයක් තමන්ට ලැබුණේ පෙර ජීවිතයේ සිදු කොට ගත් ශීලයෙන් පෝෂණය වූ පින නිසා මයි කියල. පෙර ජීවිතයේ ශීලයෙන් පෝෂණය වූ පින නිසා ම මේ ජීවිතයේදී ලැබුණු ධනය, කාමච්ඡුන්දයන්, මත් වතුර සහ පංච නීවරණයන් උදෙසා ම විනාශ කොට දමනවා. සම්මා සතිය දුර්වල මනුෂ්‍යයෝ මරණාසන්න මොහොතේ ඉන්ද්‍රිය අසංවර භාවය නිසා ම බරපතළ වූ භව අනතුරු වලට පත් වෙනවා. පින්වත් ඔබ සිතන්න, වර්තමානයේ වේගයෙන් සමාජ ගත වී ඇති ප‍්‍රණීත, විසිතුරු ආහාරයන් සහ බීම වර්ග කෙරෙහි ඔබ තෘෂ්ණාවෙන් බැඳී ගියොත්, ආහාර ප‍්‍රත්‍යවේක්ෂාවෙන් ඔබ දුර්වල වුණොත්, ඊළඟ ජීවිතයේදී පින්වත් ඔබ නරක් වූ ආහාරයක පණුවෙක් වෙලා උපදින්න පුළුවන්. පරණ වූ කේක් ගෙඩියක පණුවෙක් වෙලා උපදින්නේ පෙර ජීවිතයක රස කැවිලි කෙරෙහි තෘෂ්ණාවෙන් මැරුණු සත්ත්වයෙක් මයි. නරක් වූ අඹ ගෙඩියක  ඕපපාතිකව උපදින පණුවා පෙර ජීවිතයක පලතුරු කෙරෙහි තෘෂ්ණාවෙන් මියගිය සත්ත්වයෙක් මයි. "තෘෂ්ණා පච්චයා උපාදානං, උපාදාන පච්චයා භවො, භව පච්චයා ජාති" කියන ධර්මතාවය තෘෂ්ණාවට අදාළව මයි, හේතුඵල ධර්මයන් සකස් කොට දෙන්නේ. නරක් වූ කොත්තු රොටියක, පිළුණු වූ බිත්තර ආප්පයක, කෙටි කෑම වර්ගයක  ඕපපාතිකව උපදින පණුවන් ගැන සම්මා දිට්ඨියෙන් පෝෂණය වූ සම්මා සතියෙන් දකින්න පුහුණු වෙන්න. පින්වත් ඔබ සිතන්න, ඔබ පරිහරණය කරන ඖෂධ කෙරෙහි, විටමින් වර්ග, සිරප් වර්ග, කිරිපිටි වර්ග කෙරෙහි ඔබ තෘෂ්ණාවෙන් බැඳී ගියොත්, ‘තෘෂ්ණා පච්චයා උපාදානං’ කියන ධර්මතාවය හේතුවෙන් කල් ඉකුත් වූ බෙහෙත් පෙට්ටියක, විටමින් බෝතලයක  ඕපපාතික පණුවෙක් වෙලා උපදින්න පුළුවන්. වියළි පුස් බැඳුණ අරළු, බුළු, නෙල්ලි ගොඩක ගුල්ලෙක් වෙලා උපදින්න පුළුවන්. උතුම් සම්මා දිට්ඨියේ අර්ථයන් දුර්වල වූ තැනදී සම්මා සතිය වැඩෙන්නේ මිච්ඡුා සතියක් හැටියටයි. මිච්ඡුා සතිය ජීවිත ගතවෙච්ච තැනදි පටිච්ච සමුප්පන්නව  ඕපපාතිකව පේ‍්‍රතයෙක්ව උපදිනවාය කියන විශ්වාසය අපෙන් දුරු වෙලා යනවා. පණුවෙක්, ගුල්ලෙක් වෙලා උපදිනවාය කියන විශ්වාසය අපෙන් දුර්වල වෙලා යනවා. පසුගිය දිනක සම්මා සතියක් නැති මහත්මයෙක් භික්ෂුවගෙන් ප‍්‍රශ්නයක් විමසුවා. "ස්වාමීන් වහන්ස, අතීතයේ වැඩ සිටිය රහතන් වහන්සේලා ඇත්තට ම පිරිනිවන් පෑවාද, උන්වහන්සේලා පිරිනිවන් පෑවාය කියල මොකක්ද අපට ඇති සහතිකය" කියල. භික්ෂුව එම අසරණ මහත්මයාට ප‍්‍රකාශ කළේ "රහතන් වහන්සේලා පිරිනිවන් පෑවාද කියල සාක්ෂි අවශ්‍ය නැහැ. උන්වහන්සේලා කාමයේ ආශ්වාදය, ආදීනවය සහ නිස්සරණය, රූපයේ ආශ්වාදය, ආදීනවය සහ නිස්සරණය, වේදනාවේ ආශ්වාදය, ආදීනවය සහ නිස්සරණය අවබෝධ ගුණයෙහි දැක විමුක්තිය සාක්ෂාත්කොට ගත්තා"ය කියල. ඉහත යථාර්ථය කාමයේ ආශ්වාදය, ආදීනවය සහ නිස්සරණය යනු කුමක්දැයි නොදන්න මනුෂ්‍යයෙක් කෙලෙස නම් තේරුම් ගන්නද? අපි මොන තරම් සද්ධර්මය දේශනා කළත්, අපි මොන තරම් සද්ධර්මය ශ‍්‍රවණය කළත්, උතුම් ශ්‍රී සද්ධර්මය නුවණින් මෙනෙහි කිරීමට ඇති අදක්ෂ භාවයන් නිසා ම සමාජය බරපතළ අනතුරක් කරා ගමන් කරනවා. බුදුරජාණන් වහන්සේ දේශනා කරනවා, "අසත්පුරුෂ පුද්ගලයා, අසද්ධර්මය සරණ යනවා"ය කියල. "ඔහු පවට බියක් නැහැ. තෙරුවන් කෙරෙහි ශ‍්‍රද්ධාව නැහැ. ඔහු සිහිමුළාවට පත්වෙනවා"ය කියල. "අසත්පුරුෂ පුද්ගලයා අසත්පුරුෂ ආශ‍්‍රය ම සොයා ගෙන යනවා. ශ‍්‍රද්ධාව දුර්වල සම්මා සම්බුද්ධ ශාසනය හෑල්ලූවට පත්කරන මහණ බමුණන් සොයා ගෙන යනවා. ඔවුන් හා මිත‍්‍රවෙනවා. ඔවුන්ගේ සහායකයන් වෙනවා"ය කියල බුදුරජාණන් වහන්සේ දේශනා කරනවා. අසත්පුරුෂ පුද්ගලයා අසත්පුරුෂ සිතුවිලි ම සිතනවා. ඔහුගේ සිතුවිලි මෙලොව තමාගේ දුක පිණිසත්, අනුන්ගේ දුක පිණිසත් හේතු වෙනවා. අසත්පුරුෂ පුද්ගලයා අසත්පුරුෂ මන්ත‍්‍රණයන් ම සිදු කරනවා. තමාට පීඩා පිණිසත්, අනුනට පීඩා පිණිසත් ඔවුන් මන්ත‍්‍රණය කරනවා. අනුන්ව බේදභින්න කිරීමට රට තුළ ජාතික, ආගමික අසමගි කම් ඇති කිරීම උදෙසා ම මන්ත‍්‍රණයන් සිදු කරනවා. අසත්පුරුෂ පුද්ගලයා අසත්පුරුෂ වචන ම කතා කරනවා. ඔහුගේ වචන මුසාවාද, පිසුණාවාචා, සම්ඵප්ප‍්‍රලාපයන් ගෙන් ¥ෂණය වෙලයි තිබෙන්නේ. කතාවක් කළොත් බොරුවක් මයි, අනුනට මඩ ගැසීමක් මයි, විවේචනයක් මයි, ඇති ගුණ වසන් කොට කථා කිරීමක් මයි, නැති ගුණ හුවාදැක්වීමක් මයි. අසත්පුරුෂ පුද්ගලයා, අසත්පුරුෂ කර්මයන් සිද්ධ කරනවා. ඔහු මහා සංඝරත්නයේ සිත් සතන් මානසිකව හිංසනයට පත් කරවා තම විරුද්ධවාදීන් ගේ සිත් කායිකව, මානසිකව හිංසනයට පත් කරනවා. ඔහු සිත් සේ සොරකම් කරනවා. සිත්සේ කාමයේ වරදවා හැසිරෙනවා. මිච්ඡුා ආජීවයේ යෙදෙනව. මෙවැනි අසත්පුරුෂ කර්මයන් සිදු කරන පුද්ගලයන් ස්වාමීන් වහන්සේලාට මිල මුදල්, ලාභ සත්කාර සහ සංවිධානාත්මකව කාන්තාවන් යොදවා තම අසත්පුරුෂ අරමුණු වලට කොටු කර ගන්නවා. අසත්පුරුෂ පුද්ගලයා අසත්පුරුෂ දානයන් දෙනව. තෙරුවන් කෙරෙහි ශ‍්‍රද්ධාවෙන්, ගරුත්වයෙන් තොරව දන් දෙනව. කර්මය කර්මඵල විශ්වාසයෙන් තොරව, සියතින් සකස් කිරීමෙන් තොරව දන් දෙනව. තම සමාජ තත්ත්වය ප‍්‍රකට කිරීම උදෙසා, දේශපාලන අරමුණු උදෙසා, ස්වාමීන් වහන්සේලා ගේ සිත් දිනා ගැනීම උදෙසා පූජා කරන අසත්පුරුෂ දානයන් සමාජයේ  ඕනෑ තරම් තිබෙනවා. ඒ වගේ මයි මංගල ප‍්‍රියසාදයන්හිදී ප‍්‍රණීත ආහාර ඇති තරම් අනුභව කරන්නට සලස්වා මිල අධික මත් වතුර සිහි විකල් වෙනතෙක් ම බීමට ඉඩ සලස්වා අවසානයේ "සුබ අනාගතයක්, සුබ රාත‍්‍රියක්" කියල තම ගෙවල්වලට පිටත් කරන, අසත්පුරුෂ දානයන් ද සමාජයේ  ඕනෑ තරම් තිබෙනවා. ඒ වගේ මයි අසත්පුරුෂ පුද්ගලයා අසත්පුරුෂ දෘෂ්ටීන් ඇති කොට ගන්නවාය කියල බුදුරජාණන් වහන්සේ දේශනා කරනවා. ඔහු කර්මය කර්ම ඵල විශ්වාසය පිළිගන්නේ නැහැ. නැවත පටිච්ච සමුප්පන්න උපත, දානයේ සහ ශීලයේ ආනිශංස, මවුපිය ගුණය පිළිගන්නේ නැහැ. අසත්පුරුෂ පුද්ගලයන්ගේ එක ම විශ්වාසය වෙන්නේ තමන් නොමැරෙන මිනිසුන්ය යන්නයි. ඒ නිසා ම ඔවුන්ගේ මරණය ඛේදවාචකයක් ම වෙනවා. ලොව්තුරා බුදුරජාණන් වහන්සේ නමක් ලෝකයට පහල වෙන්නේ පාපය ලාමක දෙයක් වශයෙන් දැකලා, පාපයෙන් මිදෙන්න කියන සැබෑ ලෞකික සැපයටත්, විදර්ශනාත්මක, ලෝකෝත්තර සැපයටත් මාර්ගය ලෝක සත්ත්වයාට මතු කොට දීමටය. </Content>
    <Content name="book15chapter27" translatable="false">ආනන්ද මහෝත්තමයන් වහන්සේ මේ කය තෘෂ්ණාවෙන් වැඩුණාය කියල කියන්නෙ පින්වත් ඔබ යම් දවසක උතුම් රහත්ඵල අවබෝධය ලැබුවොත් ඔබ සතර මහා ධාතුවෙන් සැදුන අධ්‍යාත්මික රූපයත්, බාහිර රූපයත්, අධ්‍යාත්මික රූපයට බැසගත්තා වූ පටිච්චසමුප්පන්න විඤ්ඤාණයත්, අනිත්‍ය වූ ධර්මතාවන් බව අවබෝධ කොට ගන්නවා. ඒ නිසා ම එම රහතන් වහන්සේ ඵස්සය තෘෂ්ණාවෙන් තෙත් කරන්නේ නැහැ. මන්ද එම රහතන් වහන්සේ තෘෂ්ණාව නිරෝධය කරලයි වැඩ සිටින්නේ. ඒ නිසා ම රහතන් වහන්සේ පිරිනිවී යන මොහොතේ තමා තුළින් ම විඤ්ඤාණය නිවී යනවා. නැවත පංචඋපාදානස්කන්ධ ලෝකයක් ඉපදීමක් නැහැ. පංචඋපාදානස්කන්ධය කෙරෙහි තෘෂ්ණාව තිබෙන තාක් කල් තෘෂ්ණාව හේතුවෙන් ම "උපාදාන පච්චයා භවෝ, භව පච්චයා ජාති" කියන ධර්මතාවය තුළ සත්ත්වයා නැවත නැවත නාම රූප ධර්මයන් සකස් කොට ගන්නවා. තෘෂ්ණාව තිබෙන තාක් කල් අපි ගර්භාෂයක,  ඕපපාතිකව පණු කුලයක, බිත්තරයක නැවත සලායතන ධර්මයන් සකස් කොට ගන්නවා. ආනන්ද මහෝත්තමයන් වහන්සේ "මේ කය තෘෂ්ණාවෙන් වැඩිණ කියල දේශනා කරන්නේ, ඉහත ධර්මතාවය නිසා මයි. ඵස්සය කෙරෙහි තෘෂ්ණාව නිරෝධය කළ රහතන් වහන්සේ ගේ පංචස්කන්ධය හුදු අතීත සංස්කාරයන් ගේ රූකඩයක් පමණක් මයි. අපි රහතන් වහන්සේලා ගේ කෙලෙස් ප‍්‍රහීනය කළ ධර්මානුකූල ජීවිත ගැන සටහන් තබමින් චරිතාපදානයන් කියවමින් සිටියාට පමණක් වැඩක් නැහැ. මමත් රහතන් වහන්සේ නමක් වෙනවාය කියන තෘෂ්ණාවෙන් තොර ඡුන්දයක් ඔබ තුළ ඇති කොට ගන්න. තෘෂ්ණාවෙන් තොර ඡුන්දයක්, පින්වත් ඔබ තුළ ඇති කොට ගන්නේ, තෘෂ්ණාව ඇති කොටගත් සිත ඊළග සිතෙන් අනිත්‍ය වශයෙන් දැකීමෙන් ය. එවිට තෘෂ්ණාව ඔබව විදර්ශනාවට යොමු කරනු ඇත. මෙය සටහන් තබන භික්ෂුව "අතීතයේ මමත් උතුම් අධිගමයන්ට පත්වෙනවාය" කියල තෘෂ්ණාවක් ඇතිකොට ගත්තා නම් එම සිත භික්ෂුව දැක්කේ අනිත්‍ය වූ ධර්මතාවක් හැටියට මයි. මේ දැක්ම ඇති කොට ගැනීමට භික්ෂුව පෙළඹ වූයේ අතීතයේ වැඩසිටියා වූ සියඵ රහතන් වහන්සේ අනාගාමී, සකෘදාගාමී, සෝවාන් ඵලයන් අවබෝධ කොටගත් සියඵම උත්තමයන්ගේ අවබෝධයන් අනිත්‍ය වී ගියාය කියන කාරණය ධම්මානුපස්සනාවෙන් දැකීම තුළින් මය. සතිය සිහිය තිබුණොත් පමණක් මයි ධර්මයට අදාළව ධම්මවිචය බොජ්ඣංගය අපි තුළ ශක්තිමත් වෙන්නේ. සතිය සිහිය දුර්වල වුණ තැන අධම්මවිචය මිච්ඡුා බොජ්ඣංග ධර්මයන් අපිව මාර්ගඵල උන්මාදය වෙතට යොමු කරනවා. පින්වත් මහත්මයෙක් භික්ෂුවගෙන් විමසුවා, "තමන් සිදුකරන ධර්මදානමය පින්කම් විදර්ශනාවෙන් දකින්නේ කොහොමද" කියල. ධර්මදානයක් තවත් කෙනෙකුට පූජා කිරීමෙන් එම පින්වතාට ලැබෙන්නේ ලෞකික ප‍්‍රඥාව හෙවත් සම්මාදිට්ඨියයි. දක්ෂයා ධර්මදානය තුළින් විදර්ශනාමය ප‍්‍රඥාව ජීවිතයට එකතු කොට ගන්නවා. ධර්ම දානය පූජා කරන ඔබට ලැබෙන්නේ ලෞකික ප‍්‍රඥාව සහ විදර්ශනාමය ප‍්‍රඥාවයි. දෙපාර්ශ්වය ම ලබන්නා වූ ලෞකික ප‍්‍රඥාව සහ විදර්ශනාමය ප‍්‍රඥාව අනිත්‍ය වූ ධර්මතාවයක්. ලොව්තුරා බුදුරජාණන් වහන්සේගේ ආර්ය ප‍්‍රඥාව, සාරිපුත්ත මහෝත්තමයන් වහන්සේගේ ආර්ය ප‍්‍රඥාව, එම උත්තමයන් පිරිනිවී යන මොහොතේ අනිත්‍ය වී ගියා. අපි කවදාක හරි ලබන සෝවාන් ඵල විදර්ශනා අවබෝධය අනිත්‍ය වෙලයි සකෘදාගාමී අවබෝධය ලබන්නේ. සකෘදාගාමී අවබෝධය අනිත්‍ය වෙලයි අනාගාමී ඵල අවබෝධය ලබන්නේ. ඒ වගේ මයි සද්ධානුසාරී, ධම්මානුසාරී දෙදෙනා සතු ලෞකික ප‍්‍රඥාව, අසත්පුරුෂ ආශ‍්‍රය සහ පංචනීවරණ තීව‍්‍රභාවය නිසා ම පිරිහී යන්න පුඵවන්. ධර්මදානයෙන් ලැබෙන ප‍්‍රඥාවට අදාළ ධර්මතාවන්ගේ අනිත්‍යභාවය එමගින් දැකීමෙනුයි. පින්වත් ඔබ සිදුකරන ධර්මදානමය පින්කම් තුළින් විදර්ශනාව මතුකොට ගන්නේ. පින්වත් ඔබ ධර්මදානමය පින්කම් සිදුකොට අනුන්ගේ ප‍්‍රතිචාර පැසසුම් වර්ණනාවලට බැඳී ගියොත්, කුසල් මූලයන්ගේ පෝෂණයෙන්, ඔබ තුළ ලෞකික ප‍්‍රඥාවට අදාළව යම් ගුණාත්මකභාවයක් ඇති වුවත්, නෙක්ඛම්ම සංකප්පයේ දුර්වලභාවය නිසා ඔබ අනතුරු දිශාවට ගමන් කරන්න පුඵවන්. අද දෙසැම්බර් මාසයේ 21 වැනිදා. අද භික්ෂුවගේ උපන් දිනය දවස. උදෑසන දුර බැහැර සිට පින්වතුන් පිරිසක් පැමිණියා භික්ෂුව මුණගැහෙන්න. භික්ෂුව එම පින්වතුන් ගෙන් මෙච්චර දුරක සිට ඇයි පැමිණියේ කියල ඇසුවා ම එම පින්වතුන් ප‍්‍රකාශ කළා ඔබ වහන්සේගේ උපන් දිනය නිසා දානය පූජා කරන්න පැමිණියාය කියල. භික්ෂුව එම පින්වතුන්ට ප‍්‍රකාශ කළේ, "මහත්තයෝ බුදුරජාණන් වහන්සේ දේශනා කොට තිබෙනවා ඉපදීම දුකක්ය" කියල. අද උදෑසන භික්ෂුව අවදි වුණ මොහොතේදී ම භික්ෂුව සිතුවේ අද වැනි දවසක ඇයි මම ඉපදුණේ කියල. ඉපදීම කෙරෙහි කලකිරීමක් මයි ඇතිකොට ගන්නේ. අද භික්ෂුවගේ උපන් දිනය දවසේ පින්වත් ඔබ සියඵ දෙනාට ම භික්ෂුව දෝතින්ම ධර්මානුකූල තෑග්ගක් දෙනව. එම තෑග්ග තමයි පින්වත් ඔබ උපන් දිනය සමරන්න පුරුදු වුණොත්, "කවදාක්වත් ඔබට උපත නිරෝධය කරන්න නම් හම්බ වෙන්නේ නැහැ" කියන ධර්මානුකූල තෑග්ග. පින්වත් ඔබේ උපන් දිනය දවසට ඉපදීම කෙරෙහි කලකිරීමක් ම ඇතිකොට ගන්න. එය ඔබ ඔබෙන් ලබනා ශේ‍්‍රෂ්ඨ උපන් දින තෑග්ගක්. භික්ෂුවගේ ජීවිතයෙන් අදට අවුරුදු පනස්හතක් ගෙවී අවසන් වෙනවා. ගිහි ජීවිතයේ දී කවදාක්වත් මම උපන් දිනයක් වෙනුවෙන් කේක් ගෙඩියක් කපලා නැහැ. කාටත් හොරා පන්සලට, කතරගම කිරිවෙහෙරට ගියා පමණක් මයි. මගේ ජීවිතයේ දී ඇයි ඔබ ඉපදුණේ කියල මට හිතුන අවස්ථා ගොඩක් තිබුණා. මගේ අතීත පටිච්චසමුප්පන්න සංස්කාර සැප, දුක, උපේක්ෂා, වේදනාවන් සකසුරුවමින් මා වෙත බෙදා දෙමින්, ඊට අදාළ දැනීම් ඔස්සේ මාව හසුරුවමින්, පැවිදි ජීවිතය කරා රැගෙන පැමිණියා. මගේ අතීත සංස්කාර මාව ජීවිතය කොතැනකදි වත් පැටළෙන්න දුන්නේ නැහැ. පැටඵනත් එම පැටළිලි ලිහාගන්න පුඵවන් ආකාරයට මයි සකස් වුණේ. ජීවිතය කියන්නෙ කුසල් අකුසල් අතර තරගයක් දෝ යැයි භික්ෂුවට සිතෙනවා. භික්ෂුවගේ ගිහි ජීවිතයේදී අකුසලයක් විපාකයට පැමිණෙන කොට බරපතළ බැඳීමකට ජීවිතය කොටුවෙන්න යනකොට ඒවායින් ගැලවී යෑමට දැනීම් සකස් කොට දුන්නේ කුසල් සංස්කාරයන්ගේ ශක්තියෙන් මයි. වර්තමානයේ අපි  පින සහ කුසල් ධර්මයන්ගෙන් පෝෂණය වෙනකොට විපාකයට පැමිණෙන අකුසල් සංස්කාර යම් පමණකට හෝ බල රහිත කරනවා. අපේ ජීවිත දවසින් දවස වයසට යනවා. ජීවිතය වයසට යන්නේ අපි ළග කුසල් අකුසල් දෙක ඉතිරි කරල. අපි හිතනවා "අපි ගොඩාක් දේවල් ඉතිරි කොට තිබෙනවාය" කියල. අපි ඉතිරිකොට ගන්න අධ්‍යාත්මික, බාහිර රූප ගොඩ, සැප දුක්, උපේක්ෂා, විඳීම් ගොඩ, රූප වේදනා හඳුනාගැනීම් ගොඩ. මේ ගොඩවල් තුනම අවසානයේ අපිට ඉතිරි කොට දෙන්නේ සංස්කාර ගොඩක් පමණක් මයි. ඒ කුසල්, අකුසල් සංස්කාරයන් සකස් කොට දෙන දැනීම් ඔස්සේ ජීවිතය පටිච්චසමුප්පන්නව කි‍්‍රයාත්මක භාවයට පත්වෙනවා. සංස්කාර විසින් අටවපු උගුලක අප සියල්ලෝ ම පැටලිලා සිටිනවා. අපි පැටලිලා සිටින සංස්කාරයන්ගේ උගුලෙන් මිදීමට නම් අපි අවිද්‍යාවට ධර්මානුකූලව අභියෝග කරන්න ම වෙනවා. මීළගට ආනන්ද මහෝත්තමයන් වහන්සේ දේශනා කරනවා, "මේ කය මාන්නයෙන් වැඞී තිබෙන්නේ. එම නිසා මාන්නය උපයෝගී කොටගෙන මාන්නය නිරෝධය කරගන්නය" කියල. ආනන්ද මහෝත්තමයන් වහන්සේ දේශනා කරනවා, "පින්වත් ඔබට උතුම් රහත් ඵල අවබෝධය ලබන්නට අවශ්‍ය නම් ඔබ සිතන්න සාරිපුත්ත මහරහතන් වහන්සේත් උතුම් රහත් ඵලයට පත්වුණා. සුනීත, සෝපාක, චුල්ලපන්තක වැනි අය පවා උතුම් රහත් ඵලයට පත්වුණා. ඉසිදාසි, පටාචාරා, කිසාගෝතමී වැනි අයත් උතුම් රහත් ඵලයට පත්වුණා. ඒ උත්තමයන්ට පුඵවන් නම් මට බැරි ඇයි? මමත් උතුම් රහත් ඵලයට පත්වෙනවාය කියල මාන්නයක් ඇතිකොට ගන්න" කියල ආනන්ද මහෝත්තමයන් වහන්සේ දේශනා කරනවා. ගිහි පින්වතුන්ලා සිතන්න  ඕනේ "විශාඛා උපාසිකාව, අනේපිඬු සිටුතුමා, නකුල මාතා, නකුල පිතා, උතුම් සෝවාන් ඵල අවබෝධයට පත්වුණා. ඇයි මට බැරි. මමත් උතුම් සෝවාන් ඵලයට පත්වෙනවාය කියල මාන්නයක් ඇතිකොට ගන්න" කියල. අධිගමයන් සාක්ෂාත් කොට ගැනීම උදෙසා, "මමත් අධිගමයන් සාක්ෂාත් කොට ගන්නවාය" කියල තමන් මාන්නයක් ඇතිකොට ගැනීම අත්‍යවශ්‍ය සාධකයක්. නමුත් ඔබ ඇතිකොට ගන්නා වූ මාන්නය සහිත සිත ඊළග සිතින් චිත්තානුපස්සනාවෙන් දකින්න ඔබ දක්ෂ වෙන්න  ඕනේ. මම උතුම් අධිගමයන් කෙරෙහි ඇතිකොට ගත් මාන්නය හේතුවෙන් සකස් වන සැප වේදනාව ඊළග සිතෙන් වේදනානුපස්සනාවෙන් දකින්න ඔබ දක්ෂ වෙන්න. උතුම් සෝවාන් ඵල ආදී අධිගමනයන් අනිත්‍ය වී යන ධර්මතාවන් බව දකිමින් උතුම් සෝවාන් ඵලයත් ධම්මානුපස්සනාවෙන් දකින්න ඔබ දක්ෂ වෙන්න  ඕනේ. එසේ නොවී ඔබ ඇතිකොට ගන්නා වූ මාන්නයට බැඳී ගියොත්, එම මාන්නය සතර සතිපට්ඨාන ධර්මයන් තුළ බහා නොබැලූවොත්, අධිගමයන් කෙරෙහි මාන්නයේ ආශ්වාදයට කොටු වුණොත් පින්වත් ඔබ මාර්ගඵල උන්මාදයේ, මාර්ගඵල වියරුවේ අහිංසක ගොදුරක් බවටයි පත් වෙන්නේ. මෙවැනි අහිංසක ගොදුරු බවට පත් වූ පින්වතුන්  ඕනෑ තරම් සමාජයේ ජීවත් වෙනවා. පින්වත් ඔබ, "මමත් සෝවාන් ඵල අවබෝධය ලබනවාය" කියල, එම උතුම් සෝවාන්ඵල කෙරෙහි තෘෂ්ණාවක් ඇතිකොට ගෙන, "විශාඛා උපාසිකාවට පුඵවන් නම් මටත් පුඵවන්" යැයි මාන්නයක් ඇති කොට ගෙන කරුණාකර එම තෘෂ්ණාව, මාන්නය සහිත සිත සතර සතිපට්ඨාන ධර්මයන් තුළින් ආවරණය කොට ගන්න. පින්වත් ඔබ තුළ ඇතිකොට ගත් තෘෂ්ණාව සහිත සිත ඔබ කොහොමද සතර සතිපට්ඨාන ධර්මයන් තුළින් දකින්නේ? මා තුළ තෘෂ්ණාව, මාන්නය ඇතිවුණේ රූපය ඇසුරු කොට ගෙනයි. රූපය නිත්‍ය ද, අනිත්‍ය ද? රූපය අනිත්‍යයි. කරුණාකර රූපය කායානුපස්සනාවෙන් දකින්න, දෙතිස්කුණපයක් සතරමහා ධාතුවක්, මරණානුස්සතියක් වශයෙන් දකින්න. පින්වත් ඔබ අධිගමයන් කෙරෙහි තෘෂ්ණාවක්, මාන්නයක් ඇතිකොට ගනිද්දි ඔබ තුළ ඇති වුණේ සැප වේදනාවක් ද, දුක් වේදනාවක් ද? ඔබ තුළ ඇතිවුණේ සැප වේදනාවක්. එම සැප වේදනාව නිත්‍ය ද, අනිත්‍ය ද? එම සැප වේදනාව අනිත්‍යයි. සැප වේදනාව වේදනානුපස්සනාවෙන් දකින්න. පින්වත් ඔබ ඇතිකොට ගන්නා වූ තෘෂ්ණාව සහ මාන්නයට අදාළ සිත නිත්‍ය ද අනිත්‍ය ද? එම සිත අනිත්‍යයි. තෘෂ්ණාවට, මාන්නයට අදාළ සිත්වල අනිත්‍ය භාවය දකිමින් චිත්තනානුපස්සනාව මතුකොට ගන්න. මමත් අධිගමයකට පත්වෙනවාය කියල, ඔබ තෘෂ්ණාව, මාන්නය ඇතිකොට ගත් මොහොතේ ඔබ තුළ වැඩුණු සප්ත බොජ්ඣංග ධර්මයන් නිත්‍ය ද අනිත්‍ය ද?. එම සප්ත බොජ්ඣංග ධර්මයන් අනිත්‍යයි. එම අනිත්‍ය භාවය තුළින් ධම්මානුපස්සනාව මතුකොට ගන්න. මේ උතුම් සතර සතිපට්ඨාන ධර්මයන් මතුකොට ගැනීමේ මාර්ගය උතුම් ආර්ය අෂ්ටාංගික මාර්ගය බව ද හොඳින් මතක තබාග න්න. ආනන්ද මහෝත්තමයන් වහන්සේ, "මේ කය මාන්නයෙන් වැඩුණා"ය කියල දේශනා කරනවා. මවකගේ සහ තාත්ත කෙනෙකුගේ එකතුවෙන් ජීව විද්‍යාත්මකව කළල රූපයක් සකස් වෙන්නේ "උපාදාන පච්චයා භවය" හේතුවෙන්.  ඕපපාතිකව, බිත්තරයක, පණු කුලයක උපතක් සකස් වෙන්නේ පංචඋපාදානස්කන්ධය කෙරෙහි තිබෙන මමත්වයේ දැඩිභාවයත්, උතුම් සෝවාන් ඵල අවබෝධයෙන් පසුව දැඩිභාවය නිරෝධය වූ මමත්වය හෙවත් මාන්නය නිසා මය. මමත්වය නිරෝධය කළා වූ රහතන් වහන්සේ මේ ජීවිතයේදී පිරිනිවී යන්නේ මාන්නයට හේතුවන පංචඋපාදානස්කන්ධය කෙරෙහි තෘෂ්ණාව පරිපූර්ණ වශයෙන් නිරෝධය කළ නිසා මය. මීළගට ආනන්ද මහෝත්තමයන් වහන්සේ අදාළ භික්ෂුණියට දේශනා කරනවා, මේ කය  ලිංගිකත්වයෙන් වැඩිණි, ලිංගිකත්වයේ නීරසභාවය, අනිත්‍ය භාවය, විකෘතිභාවය දකිමින් ලිංගිකත්වය කෙරෙහි තෘෂ්ණාව නිරෝධය කළ යුතුය කියල. භික්ෂුව මොහොතක් දෑස් පියාගෙන දකිනවා, අතීතයේ යම් දවසක මාගේ මව සහ පියාගේ ලිංගික කි‍්‍රයාකාරීත්වය හේතුවෙන් මවගේ ගර්භාෂයේ, සකස් වුණ සතර මහා ධාතුවෙන් සැදුණ කළල රූපයයි. මේ කය ලිංගිකත්වයෙන් වැඩිණ කියල, ආනන්ද මහෝත්තමයන් වහන්සේ දේශනා කරන්නේ ඉහත කාරණය නිසා මය. උතුම් සෝවාන් ඵල අවබෝධය ලැබූ ගිහි පින්වතාටත් බුදුරජාණන් වහන්සේ පංචශීලයේ ආරක්ෂාව තුළ සිටිමින් විවාහ ජීවිතයේදී ලිංගිකත්වය කෙරෙහි නිදහස ලබා දෙනව. නමුත් උතුම් සෝවාන් ඵල අවබෝධය ලැබූ උපසම්පදා භික්ෂුවක් ලිංගිකත්වය උදෙසා සිවුරු හැර යනවාය කියන කාරණය භික්ෂුව විශ්වාස කරන්නේ නැහැ. උතුම් සෝවාන් ඵල අවබෝධය ලැබූ උපසම්පදා භික්ෂුවක් යනු තෙරුවන් කෙරෙහි අචල ශ‍්‍රද්ධාවත්, උතුම් ප‍්‍රාතිමෝක්ෂ ශිලයත්, ආර්ය ශිලයක් වශයෙන් ජීවිතයට අවබෝධාත්මකව එකතු කොටගත් භික්ෂුවක්. එවැනි භික්ෂුවක් ලිංගිකත්වය උදෙසා සිවුර හැරයෑම සිදු නොවන ධර්මතාවක් මයි කියල භික්ෂුව විශ්වාස කරනවා. වරක් උපසම්පදා ස්වාමීන් වහන්සේ නමක් මෙය සටහන් තබන භික්ෂුව සමග දැඩිව ප‍්‍රකාශ කොට සිටියා, "උතුම් සෝවාන් ඵල අවබෝධය ලැබූ උපසම්පදා භික්ෂුවක්, ලිංගිකත්වය උදෙසා සිවුරු හැර යන්න පුඵවන්" කියල. එහෙම වෙනවා නම් එම ස්වාමීන් වහන්සේ ලබා තිබෙන සෝවාන් ඵලය විකෘතියක් බව පින්වත් ඔබ තේරුම් ගන්න  ඕනේ. සෝවාන් ඵලයට පත් ගිහි පින්වතාගේ ආර්ය ශීලය බවට පත්වෙන්නේ ආජීව අට්ඨමක ශීලයයි. උතුම් සෝවාන් ඵල අවබෝධය ලැබූ උපසම්පදා භික්ෂුවකගේ ආර්ය ශීලය බවට පත්වෙන්නේ උතුම් ප‍්‍රාතිමොක්ෂ ශීලයයි. භික්ෂුවට මුණගැසුන වැඩිහිටි සාමණේර ස්වාමීන් වහන්සේ නමක් භික්ෂුවට හැෙගව්වේ තමන් උතුම් සෝවාන් ඵල අවබෝධය ලැබූ බවයි. නමුත් උන්වහන්සේ කියනවා, "ප‍්‍රාතිමෝක්ෂ ශිලය ආරක්ෂා කිරීමේ යම් ගැටඵ නිසා තමන් උපසම්පදාවට පත්වෙන්නේ නැහැ"ය කියල. උතුම් සෝවාන් ඵල අවබෝධය ලැබූ වැඩිහිටි සාමණේර හිමිනමක් ප‍්‍රාතිමෝක්ෂ ශීලයට බියෙන් උපසම්පදා නොවනවාය කියන කාරණය ධර්මානුකූල නැහැ. මෙතැනදිත් සිදු වී තිබෙන්නේ සෝවාන් ඵලය කෙරෙහි ඇති කොට ගත් අධිමානයයි. මෙවැනි අනතුරු සිද්ධ වෙන්නෙ අතීතයේ මම උතුම් සෝවාන් ඵලයට පත්වෙනවාය කියල ඇතිකොට ගත් තෘෂ්ණාව සහිත සිත සතර සතිපට්ඨාන ධර්මයන්ගෙන් ආවරණය නොකරගත් නිසා මය. දෙසැම්බර් පාසල් නිවාඩු කාලය නිසා මේ දිනවල නිතර ම වන්දනා ගමන්, විනෝද චාරිකා යන වාහනවල පින්වතුන්ලා සින්දු කියන හඬ, අත්පොළසන් හඬ යාන්තමට භික්ෂුව වැඩ සිටිනා කුටියට ඇසෙනවා. වර්තමානයේ ගිහි පින්වතුන්ලා වන්දනා ගමන්, විනෝද ගමන් දෙකම එකට යොදා ගැනීම නිසා පූජනීය ස්ථාන වන්දනා කර ගැනීමෙන් ජීවිතයට එකතු කොට ගන්නා කුසල් ධර්මයන්, මත්වතුර බීලා, සින්දු කියල, කාමච්ඡුන්දයන් වඩලා අකුසල් ධර්මයන් බවට පත්කොට ගන්නවා. මෙවැනි එකිනෙකට නොගැලපෙන දෙමුහුන් කි‍්‍රයාවන් තුළින් අපේ තිබෙන ශ‍්‍රද්ධාවන් දුර්වල වෙන්න පුඵවන්. මේ අනතුරට වැඩිපුරම මුහුණ දෙන්නේ තරුණ සහ ළමා පිරිසයි. මෙවැනි අවස්ථාවන්හිදී වැඩිහිටි පින්වතුන්ලාත් හරිම අසරණයි. වැඩිහිටි තමන්ට පාලනය කරන්න බැරි කාමච්ඡුන්දයන්ගේ රැල්ලක් සමාජය තුළ ගලාගෙන යනවා. බුදුරජාණන් වහන්සේ දේශනා කරනවා පාලනය කරන්න බැරි දේවල් සිද්ධ වෙන තැන ලෝකයයි කියල. ලෝකය ඔබට පාලනය කරගන්න බැරි, ලෝකය ඔබව පාලනය කරන නිසායි. ලෝකය යනු අවිද්‍යාවයි, ලෝකය යනු තෘෂ්ණාවයි. </Content>
    <Content name="book15chapter28" translatable="false">භව නිරෝධය අරමුණු කොටගෙන, ආර්ය අෂ්ටාංගික මාර්ගයේ ගමන් කරන පින්වතුන්ලාට, මාර්ගය තුළ ශක්තිමත්ව හික්මීමට අවශ්‍ය සේඛ බලයන් පහක් ගැන බුදුරජාණන් වහන්සේ දේශනා කොට තිබෙනවා. පළමුවැනි සේඛ බලය තමයි ශ‍්‍රද්ධා බලය. ශ‍්‍රද්ධා බලය ජීවිතයට එකතු කොට ගැනීමේදී සිංහල බෞද්ධ පින්වතුන්ලාට ලොකු වාසියක් තිබෙනවා. සිංහල බෞද්ධ දරුවෙක්ට, තම මවගේ කුසේදී ම සද්ධර්මයේ හඬ ඇසෙනවා. තම මෑණියන්ගේ සද්ධාවෙන් ශීලයෙන්, මෛති‍්‍රයෙන් පෝෂණය වුණ හද ගැස්ම මව් කුසේ සිටින දරුවාට දැනෙනවා. මව්කුසේ වැඩෙන දරුවා නොතේරෙන භාවයෙන් යුතුව වුවද සද්ධර්මයේ ආභාෂයන් ලබනවා. නමුත් අන්‍ය ආගමික දරුවෙකුට ශ‍්‍රද්ධාවට අදාළ ආභාෂයන් ලැබෙන්නේ නැහැ. භික්ෂුව දැකලා තිබෙනවා සමහරක් ගෞරවණිය විදේශීය ස්වාමීන් වහන්සේලා සිටිනවා, උන්වහන්සේලා ශීලයෙන් සහ සමාධියෙන් ශක්තිමත්. නමුත් ශ‍්‍රද්ධාවෙන් දුර්වලයි. භික්ෂුව හොඳින් දන්නා විදේශීය ස්වාමීන් වහන්සේ නමක් ප‍්‍රකාශ කරල තිබුණා, "බෝධි වන්දනාව මිථ්‍යාදෘෂ්ටිකයි" කියල. භික්ෂුව පෙරළා ප‍්‍රශ්න කළා, "එහෙම නම් ජය ශී‍්‍ර මහා බෝ සම්ඳුන් වඩම්මවාගෙන පැමිණි සංඝමිත්තා උත්තමාවියත් මිථ්‍යාදෘෂ්ටිකද" කියල. ඒ පිළිතුරෙනුයි උන්වහන්සේ තම අශ‍්‍රද්ධාවේ දැක්ම නිවැරදි කොට ගත්තේ. ආර්ය අෂ්ටාංගික මාර්ගයේ පළමු වැනි මාර්ග අංගය වන සම්මා දිට්ඨියට අදාළවයි බුදුරජාණන් වහන්සේ තෙරුවන් කෙරෙහි ශ‍්‍රද්ධාව පනවන්නේ. තෙරුවන් කෙරෙහි ශ‍්‍රද්ධාව දුර්වල වුණ තැනදී, මාර්ගය හඳුනා ගැනීමේ, ලෞකික ප‍්‍රඥාවට අදාළ, මාර්ග අංගයන් දෙක වන සම්මා දිට්ඨි සහ සම්මා සංකප්ප යන අර්ථයන් දෙකම දුර්වල වෙනවා. සම්මා දිට්ඨි සහ සම්මා සංකප්පයන් දුර්වල වුණ තැනදී, ශීලයත් මෛති‍්‍රයත්, සමාධියත්, අපි තුළ වැඩෙන්නේ, නිවනට පක්ෂව නොවේ. මමත්වයේ දැඩි භාවයට පක්ෂවයි. මෙය සටහන් තබන භික්ෂුව තෙරුවන් කෙරෙහි ශ‍්‍රද්ධාව මතුකොට ගත්තේ, සද්ධර්මය ශ‍්‍රවණය තුළින් මයි. ශ‍්‍රවණය කළා වූ සද්ධර්මය නුවණින් මෙනෙහි කරද්දී සද්ධර්මයත් ජීවිතයත් කියන්නෙ, එකක්ය කියන කාරණය මම දැක්කා. නමුත් ඒ දැක්ම ස්ථිර දැක්මක් නොවේ. තරුණ වියේ අකීකරු ආශ්වාදයන්ට යට වී, පංචනීවරණයන් ජීවිතය වෙළා ගනිද්දී ධර්මය ජීවිතයෙන් ආයෙමත් ඈතට ගියා. "ධර්මයේත්, අධර්මයේත් ඇතිවීම සහ නැතිවීමත් ධර්මයක් මයි" කියල තේරුම් ගන්න මට කාලයක් ගතවුණා. ලාභ සහ අලාභ නින්දා සහ අපහාස, යස සහ අයස, සත්කාර සහ අසත්කාර මට ලැබෙන්න ලැබෙන්න, මම නිහඬ ගවේෂකයෙක් වුණා. ඒ නිහඬ ගවේෂණ, පංච නීවරණ තීව‍්‍ර වෙද්දී, ආයෙමත් යටපත් වෙලා ගියා. සාංසාරිකව පුහුණු කරපු. විදර්ශනාත්මක දැක්මක් මගේ ජීවිතයේ කොතැනක හෝ සැගවී තිබුණා. එදා මම, ඉහත අර්ථය විග‍්‍රහ කරන්න, "සංස්කාර පච්චයා විඤ්ඤාණං" කියන කාරණය දැනගෙන සිටියේ නැහැ. වැරැද්ද ඉදිරියේ කේන්තිය තිබුණත්, අයිතිය ඉදිරියේ ලෝභ සිත නම්, ශක්තිමත්ව තිබුණේ නැහැ. මගේ අතීත සංස්කාර, මාව සැලසුම් කළේ, මට දැනීම් සකස්කොට දුන්නේ, සැප දිශාවට වඩා දුක දිශාවටයි. දුක් ලැබෙද්දී, සැප මතුකොට ගැනීමේ අරගලය මාව බොහෝ ම වෙහෙසට පත්කළා. මේ වෙහෙසමයි, දුකත්, සැපත් දෙකම වෙනස්වීම් මිස, මට අයිති දෙයක් නොවන බවට පුංචි පුංචි, පාඩම් මට සිහිපත් කොට දුන්නේ. මා බුදුරජාණන් වහන්සේ කෙරෙහි ශ‍්‍රද්ධාව, ශක්තිමත්ව මතුකොට ගත්තේ, බුදුරජාණන් වහන්සේ දෙස බලලා නොවේ. බුදුරජාණන් වහන්සේ දේශනා කොට වදාළ උතුම් සද්ධර්මයේ අර්ථයන් තුළින් මගේ දුක් වැඩි, සැප අඩු ජීවිතය දෙස නුවණින් දැකලා මයි. දුක සහ සැප තුළ දෝලනය වූ, ජීවිතයත්, ධර්මයත්, එකක් කොට දකිද්දී, ඒ උතුම් ශ‍්‍රී සද්ධර්මය දේශනා කොට වදාළ බුදුරජාණන් වහන්සේ, මා තුළ නොසෙල්වෙන ශාස්තෘෘන් වහන්සේ බවට පත්වුණා. තමා තුළින් ජාති, ජරා, ව්‍යාධි, මරණ, ශෝක, පරිදේව, දුක දකින පින්වතා, එම ජරා, ව්‍යාධි, මරණ, දුකට එකම හේතුව තමා තුළම සකස් වෙන තෘෂ්ණාව බව දකින පින්වතා, දුක නැති කිරීමට නම්, තමා තුළින් ම තෘෂ්ණාව නිරෝධය කළ යුතුයි කියල දකින පින්වතා, තාෂ්ණාව නිරෝධය කිරීමේ එකම ධර්මානුකූල මාර්ගය ආර්ය අෂ්ටාංගික මාර්ගය වශයෙන් හඳුනාගෙන, උතුම් සම්මා දිට්ඨියේ අර්ථයන් තුළින්, තෙරුවන්ගේ ගුණයන් නිවැරදිව අර්ථවත්ව, විදර්ශනාත්මකව, හඳුනාගත් තැනයි ශ‍්‍රද්ධාව බලයක් බවට පත්වී, මාර්ගය ඉදිරියට විශ්වාසයෙන් ඔබව මෙහෙය වන්නේ. ශ‍්‍රද්ධාව බලයක් වුණ තැනයි, සම්මා සමාධියත් බලයක් බවට පත්වෙන්නේ. සම්මා සමාධිය බලයක් වූ තැනයි, විමුක්තියේ බලය ඔබ සාක්ෂාත් කොට ගන්නේ. ශ‍්‍රද්ධාව බලයක් නොවුණ තැනදී, එය පරාජයක් බවට පත්වෙනවා. ශ‍්‍රද්ධාව බලයක් නොවී, පරාජයක් බවට පත්වෙන්නේ, පින්වත් ඔබ, ශ‍්‍රද්ධාව විදර්ශනාත්මකව නොව, නිත්‍ය වූ සංස්කාරයක් වශයෙන් ගැනීම නිසා මය. සියඵ සංස්කාරයෝ අනිත්‍යයි. නිත්‍ය වශයෙන් ගන්න සෑම සංස්කාරයක් ම අවසානයේ, පරාජය මයි අපිට උරුම කොට දෙන්නේ. උතුම් ධර්ම මාර්ගය කියන්නෙ, නවාතැන් පලක් නොවේ. උතුම් ධර්ම මාර්ගය කියන්නෙ, භවය නමැති නවාතැනින් නිදහස් වෙන මාර්ගයයි. ධර්ම මාර්ගය අපි කල් මරනා, නවාතැන් පළක් කොට ගත්තොත්, අපිට උරුම වෙන්නේ භව ගමනේ අනතුරු සහිත ප‍්‍රමාදය පමණක් මයි. භික්ෂුව දෑස් පියාගෙන මොහොතක් දකිනවා, උතුම් ශ‍්‍රද්ධාව බලයක් වට පත්කොට නොගැනීම නිසා ම, සාරා සංඛ්‍ය කල්ප ලක්ෂ ගණනාවක පටිච්චසමුප්පන්න මාගේ ප‍්‍රමාදිභාවය, අකුසල් ධර්මයන්ගේ ඵලය දුගතිය බව ඇත්ත. කුසල් ධර්මයන්ගේ ඵලය සුගතියේ සැප බව ඇත්ත. නමුත් මේ ඇත්ත, ප‍්‍රමාදයේ තිත්ත භාවයෙන් පෝෂණය වෙලයි තියෙන්නේ. වර්තමානයේදීත් සමහර ගෞරවණීය පින්වතුන් මෙය සටහන් තබන භික්ෂුවට චෝදනා කරනවා. කුසල් සංස්කාරයෝ අනිත්‍යයි කියල ප‍්‍රකාශ කිරීම වැරදියි කියල. එම ගෞරවණීය පින්වතුන් සිතනවා, අකුසල් සංස්කාර අනිත්‍යයි, නමුත් කුසල් සංස්කාර නිත්‍යයි කියල. අතීතයේ පහළ වූ, සාරිපුත්ත මහෝත්තමයන් වහන්සේත්, වර්තමානයේ මේ සටහන තබන භික්ෂුවත්, අනාගතයේ පහළ වෙන කාසාවකණ්ඨකලාත්, අනිත්‍ය වූ ධර්මතාවයන් මයි. අතීතයේ සාරිපුත්ත මහෝත්තමයන් වහන්සේ නමැති උත්තමයන් වහන්සේ පිරිනිවී ගියා සේම, අනාගතයේදී භික්ෂුවත්, කාසාවකණ්ඨකලාත් වෙනස් වී යන ධර්මතාවයන් පමණක් මය. මෙය සටහන් තබන භික්ෂුවට, මේ මොහොතේ බුදුරජාණන් වහන්සේ සිහිපත් වුණොත්, ඊළග සිතුවිල්ල සකස් වෙන්නේ, අනිත්‍ය වූ සංස්කාරයන්ය කියන විදර්ශනාත්මක ධම්මවිචය බොජ්ඣංගයට අදාළ දැක්මයි. යම් ගෞරවණීය පින්වතෙක්, භික්ෂුවගෙන් ප‍්‍රශ්න කරන්න පුඵවන්, බුදුරජාණන් වහන්සේ සිහිපත් වෙන කොට, සාදු සාදු යැයි සාදුකාර නොදී, බුදුරජාණන් වහන්සේ යනු අනිත්‍ය වූ සංස්කාරයක් වශයෙන් දැකීම, බුදුරජාණන් වහන්සේට කරන අගෞරවයක් නේද කියල. යම් පින්වතෙක් ධර්මයක් තේරුම් ගන්නේ, තම තමන්ගේ ඉන්ද්‍රිය ධර්මයන් සහ බල ධර්මයන්ගේ දියුණු සහ නොදියුණු භාවය මත. දේවදත්ත, සිදුහත් කුමරුන්ගේ මස්සිනා වුවත්, අවසානයේ උරුමය වුණේ දුකේ පතුල වන අවීචී මහා නිරයයි. නමුත් කොළ අතු වලින් විලිවසාගෙන සිටි බාහියදාරුචිය ගාථා පද හතරක් ශ‍්‍රවණය කොට මහ පාරේ ගිහි භාවයෙන් සිටියදීම උතුම් ධර්මාවබෝධය ලබනවා. බුදුරජාණන් වහන්සේ අතුල කියන උපාසකතුමාට දේශනා කරනවා, "අතුල බුදුරජාණන් වහන්සේ කල්පයක් ඈතට පූර්වේනිවාසානුස්සති ඤානය යොමු කොට බලනවා, කිසිවෙක් කිසිවෙකුගෙන් බැනුම් නොඅසපු මනුෂ්‍යයෙක්ව බුදුරජාණන් වහන්සේ දකින්නේ නැහැය කියල." අපි හැමෝ ම බැණුම් අසන්නේ, අපි හැමෝ ම හොඳ අසන්නේත්, අපේ සහ අනුන්ගේ ඉන්ද්‍රිය සහ බලධර්මයන්ගේ දියුණු සහ නොදියුණු භාවය නිසා මයි. භික්ෂුව මුණගැසෙන්න පැමිණි තරුණ මහත්මයෙක් ප‍්‍රශ්නයක් විමසුවා, "ස්වාමීන් වහන්ස  වර්තමානයේ අධිගමලාභි ස්වාමීන් වහන්සේලා වැඩ සිටිනවාද" කියල. මේ උතුම් ගෞතම සම්මා සම්බුද්ධ ශාසනයේ, චතුරාර්ය සත්‍යය ධර්මයන්, තවමත් ජීවමානව තිබෙනවා. චතුරාර්ය සත්‍යය දේශනා කරන, සතර පාරාජිකාවන් ආරක්ෂා කොට ගන්න, දහස් ගණන් ගෞරවණීය උපසම්පදා ස්වාමීන් වහන්සේලා සංඝ සමාජයේ වැඩ සිටිනවා. මෙවන් පූජනීය තත්ත්වයන් තුළ කල්‍යාණමිත‍්‍ර ආශ‍්‍රය ලබන, තම උතුම් පැවිදි ජීවිතයේ සැබෑම ඉලක්කයන් කෙරෙහි, සතිය සිහිය ඇතිකොට ගත්  ඕනෑම ස්වාමීන් වහන්සේ නමකට මේ ජීවිතයේදී ම උතුම් සෝවාන් ඵලය සකෘදාගාමී, අනාගාමී, අරිහත් ඵලයන් ලබන්න මාර්ගය සුන්දරව විවරව තිබෙනවා. ධර්ම රත්නයේ උතුම් ස්වාක්ඛාත ගුණය, උතුම් සන්දිට්ඨික ගුණය යම් පින්වතෙක් පිළිගන්නේ නැතිනම්,  ඔහු හෝ ඇය බුදුරජාණන් වහන්සේගේ ගුණයන් නොපිළිගන්නා කෙනෙක් බවටයි පත්වන්නේ. දෙවැනි ධර්ම සංගායනාවට පෙරාතුව, යස රහතන්වහන්සේට ඇවතකින් චෝදනා කොට, විනය කර්මයක් පැනවීමට සූදානම් වූවේත්, තෘෂ්ණාව, තෘෂ්ණාවේ නිරෝධයක් දකින්න අකමැති නිසා මය. පංචඋපාදානස්කන්ධය කෙරෙහි තෘෂ්ණාව වැඩිවෙන කොට, අපි තුළ ඊර්ෂ්‍යාව, ද්වේශය, වෛරය, පළිගැනීම වැනි විකෘති අධර්මයන් සකස් වෙන නිසා ම, හරි දෙයත් වැරදි දෙයත් යන දෙක ම විවේචනයට ලක්වෙනවා. මෙය සටහන් තබන භික්ෂුව යම් දවසක පැවිදි දිවියට පත්වුණාද, බුදුරජාණන් වහන්සේගේ ශාසන භාවය තුළ සිටිමින්, ආර්ය අෂ්ටාංගික මාර්ගය, මාර්ගය කොට ගෙන භික්ෂුව තුළ තිබුණේ එකම එක ඉලක්කයක් පමණයි. ඒ ඉලක්කය තමයි අනාගතයේ යම් දිනයක භික්ෂුව අපවත් වෙන මොහොතේ ඇලීම් ගැටීම් උපේක්ෂාවන්ගෙන් තොරව, අවසාන හුස්ම පිටකිරීමයි. කාම ලෝක, රූපී භවය, අරූපි භවය කියන භවාත‍්‍රය කෙරෙහි තෘෂ්ණාවෙන් තොරව, අපවත් වීමයි. තෘෂ්ණාවෙන් තොරව අපවත් වෙනවා ය කියන්නෙ භවාත‍්‍රය කෙරෙහි සකස් වෙන්නා වූ ඵස්සය අවබෝධාත්මකව, අනිත්‍ය වශයෙන් දැකීමයි. ඵස්සය අවබෝධයෙන් ම අනිත්‍යය වශයෙන් දැකීමට නම්, එවැනි භික්ෂුවක්, අනිවාර්යයෙන් ම ආර්ය අෂ්ටාංගික මාර්ගයේ ශක්තියෙන් සකස් කොට ගත්, සම්මා සමාධියෙන් අධ්‍යාත්මික සහ බාහිර රූපයේ අනිත්‍ය භාවයත්, විඤ්ඤාණයේ අනිත්‍ය භාවයත් අවබෝධයෙන් ම අවබෝධ කොටගන්න අවශ්‍යයි. </Content>
    <Content name="book15chapter29" translatable="false">බුදුරජාණන් වහන්සේ දේ්ශනා කරනවා, ධර්මයේ හැසිරෙන්නා ධර්මයෙන් ම ආරක්ෂා කරනවාය කියල. පින්වත් ඔබට සතර මහා ධාතුවේ කිපීම් හේතුවෙන් ඇතිවෙන විපත්තීන් කෙරෙහි සැකයක් තිබෙනවා නම් මුලින් ම එම සැකයෙන් බැහැර වෙලා ධර්මය කෙරෙහි විශ්වාසය ඇති කොට ගත යුතුයි. සැකය කියන්නෙ පංච නීවරණයක්. සැකය නිසා ම විසිරුණු සිතක උරුමය ඔබට ලැබෙනවා. අකුසලයක් මයි ඔබ තුළින් සෑම නිමේශයකදී ම වැඩෙන්නේ. අකුසලයක් වැඩෙන සිතක ධර්මයේ රැකවරණයක් ලබන්නට බැහැ. ධර්මයේ රැකවරණය ලබන්නට නම් ඔබ තුළ සප්ත බොජ්ඣංග ධර්මයන් වැඩෙන්නට  ඕන. පින්වත් ඔබ ඉදිරියට පැමිණෙන  ඕනෑම අභියෝගකදී සද්ධර්මය කෙරෙහි සතිය සිහිය ශක්තිමත් කොට ගන්න. ධර්මයට අදාළව සිතන්න. අකුසලයක් විපාකයට පැමිණි විට කුසල් සංස්කාරයන්ව ම සිතට මතු කරගන්න. බුදු ගුණයත්, මෛතී‍්‍ර චිත්තයත්.. කල්‍යාණ මිත‍්‍ර ආශ‍්‍රයෙන් සද්ධර්මය ශ‍්‍රවණය කරන, නුවණින් මෙනෙහි කිරීමට දක්ෂ පින්වතා අකුසල් විපාකය හමුවේ බියෙන් ගැහෙන්නේ නැහැ. වර්තමානය කුසලය තුළින් ශක්තිමත් කර ගන්නවා. එවිට අතීත අකුසල් යම් පමණක් හෝ බල රහිත කරන්න ඔබට ශක්තිය ලැබෙනවා. පසුගිය සතියේ භික්ෂුව වැඩ සිටින ප‍්‍රදේශයට සතියක් ම මහ වැසි ඇද හැඵණා. දින තුනක් ම උදෑසන සුළග සමග වැස්ස. භික්ෂුව කුඩය ඉහළ ගෙන පිණ්ඩපාතයට ගමට වැඩියත් භික්ෂුවගේ සිරුර හොඳටෝම තෙමිලා. කුඩයට පුඵවන් කමක් තිබුණේ නැහැ වැස්සේ තද භාවයෙන් භික්ෂුව නොතෙමි ආරක්ෂා කර ගන්න. නමුත් කුඩය යම් පමණකට ධාරාණිපාත වර්ෂාවෙන් භික්ෂුව ආරක්ෂා කළා. පින්වත් ඔබ තුළ විපාකයට පැමිණීමට බලවත් අතීත අකුසල් තිබෙනවා නම් ධර්මයට පින්වත් ඔබව පරිපූර්ණ වශයෙන් ආරක්ෂා කර ගැනීමට බැරිවෙන්න පුඵවන්. නමුත් මහා ධාරානිපාත වර්ෂාවෙන් ‘කුඩය’ යම් පමණකට නොතෙමී ආරක්ෂා කෙරුවා සේ, උතුම් සද්ධර්මයේ සෙවණ ලබන පින්වත් ඔබව යම් පමණකට හෝ ආරක්ෂා කරනවා මයි. බුදුරජාණන් වහන්සේ දේශනා කරනවා සතර මහා ධාතුව නිරතුරුව ම කිපීම්, කැඞීම්, බිඳීම්, විසිරීම් වලට ලක් වෙනවාය කියල. නමුත් උදේ සවස බුදුන් වඳින, සම්මා දිට්ඨියේ අර්ථයන් කෙරෙහි විශ්වාසය තබන පින්වත් ඔබ ජීවත් වන මේ පින්වන්ත මව්බිමට කාලගූණික, දේශගූණික අනතුරක් නොවෙනවාය කියන කාරණය භික්ෂුවක් හැටියට මට නම් හොඳටෝම විශ්වාසයි. පින්වතුන්ලාගේ පංච උපාදානස්කන්ධය කෙරෙහි තෘෂ්ණාව නම් වැඩි තමයි. නමුත් සම්මා දිට්ඨියේ අර්ථයෙන් සහ දානයෙන් ඔබ අවංකව ම ශක්තිමත්. පින්වත් ඔබ, බිය පැත්තකින් තියලා ධර්මය කෙරෙහි සතිය සිහිය ශක්තිමත් කර ගන්න. සරණක් ඇති බෞද්ධ ඔබ අසරණයෙක් වෙන්න එපා. භික්ෂුව මේ දිනවල සෑම උදෑසනකම උණු පැන් කෝප්පයක් වළඳලා, මුහුණ සෝදලා උදෑසන 6.30 ට පිණ්ඩපාතය පිණිස ගමට වඩින්නට පෙරාතුව, මුලින් ම බුදුරජාණන් වහන්සේ සිහිපත් කොට තෙවරක් නමස්කාර වාක්‍යය සජ්ඣායනය කරනවා. ඊළගට රුවන්වැලි මහ සෑ සමිඳුන් සිතින් මවාගෙන, ‘සයිංසු යස්මිං සුගතස්ස ධාතු නිම්මාය රංසුජ්ජල බුද්ධ රූපං ස්වර්ණමාලිති පතීත නාමම වන්දාමහං ථූපවරං මහග්ගං’ කියල ස්වර්ණමාලී සෑ සමිඳුන් වන්දනා කරනවා. ඊළගට "සබ්බ පාපස්ස අකරණං" ගාථාව වරක් සජ්ඣායනය කරනවා. මෙත් සිතින් ම ‘මේ උතුම් පින් බිමට යහපතක් ම වේවා’ කියල ප‍්‍රාර්ථනා කරලයි පිණ්ඩපාතයට ගමට වඩින්නේ. පින්වත් ඔබත් ඉහත ගාථා දෙක සෑම උදෑසනක ම ජීවිතයට එකතු කොට ගන්න. ධර්මයේ ආරක්ෂාව ඔබටත්  මේ උතුම් පින්බිමටත් ලැබේවි. හැබැයි ඉතිං මහ වැස්සක් ආවොත් කුඬේ ඉහළා ගෙන ගියත් යම් පමණකට හෝ තෙමෙනවාය කියන කාරණයත් ධර්මතාවයක් ම වෙනවා. පින්වත් ඔබට සුනාමි බියක් ඇතිවෙනවා නම්, මහා සාගරයට, මහ පොළොවට මෙත් සිත් පතුරුවන්න. ඒ මෙත් සිත ඔබේ බිය පහකොට ධර්මයේ ඵස්සද්ධිය ඔබ තුළ මෝදු කරාවි. </Content>
    <Content name="book15chapter30" translatable="false">සිංහල බෞද්ධකමට අදාළව ඔබගේ වැඩිහිටියන් ගෙන් ඔබට ලැබුණු යහපත් ගුණ ධර්මයන්, යහපත් චාරිත‍්‍ර අනාගත පරපුර උදෙසා ආරක්ෂා කොට තැබිය යුතුය කියන, උපන් ජාතියට, උපන් ආගමට කළගුණ සැලකීමේ යුතුකම් ඉටුකිරීමේ සත් පුරුෂභාවයෙන් පංච ශීලය ආරක්ෂා කොටගෙන ඔබ මෙවර සිංහල අඵත් අවුරුද්දේ සතුට පී‍්‍රතිය භුක්තිවින්දා නම් එම සතුට පී‍්‍රතිය සැබවින් ම ධර්මානුකූල සතුටක් පී‍්‍රතියක් මය. එසේ නොවී පින්වත් ඔබ පංච ශීලය දුර්වල කොට ගෙන වාරිත‍්‍ර ධර්මතාවයන් නොසලකා හරිමින් මත් වතුරින්, කාමච්ඡුන්දයෙන් අවුරුදු පී‍්‍රතිය භුක්ති වින්දා නම් සැබවින් ම එම පී‍්‍රතිය, සතුට දුක පිණිස හේතුවෙන මිච්ඡුා පී‍්‍රතියක් මයි. භික්ෂුවට මතක් වෙනවා සිංහල අවුරුද්ද ළං වෙනකොට මගේ අම්මා කැවුම්, අතිරස, කොකිස් හදන්න හාල් පිටි හදනවා. ළමා කාලයේදී පිටි කොටන්න, පිටි හලන්න, අම්මා කොණ්ඩ කැවුම් හදන කොට කැවුමේ කොණ්ඩය ගන්න, කූරටියෙන් සහ තෙල් හැන්දෙන් ගන්නා වෙහෙස භික්ෂුවට මේ මොහොතේ මැවිලා පෙනෙනවා. අපේ අම්මලා අපිට මේවා උගන්වලා මිය ගියත් වර්තමානයේ දරුවන් මේ දේවල් කරන්නේ නැහැ. දෙමාපියන් මිය යන විට ඒ අය රැකගෙන පැමිණි යහපත් පුරුදු දෙමාපියන් සමගම මිය පරලොව යනවා. අතීතය අමතක කරන්නා සාර්ථක වර්තමානයක් ගොඩනගා ගත්ත ද අනිවාර්යයෙන් ම ඔහු අනාගතය විනාශ කර ගන්නවා. ලෝකය මොන තරම් තාක්ෂණික අතින් දියුණු වුවත් අපි ඒ දියුණුවේ කොටස්කරුවන් වෙන්න අත්‍යවශ්‍යයි. ඒත් එය කළ යුත්තේ අපිට මනුෂ්‍ය ධර්මයන්, අපිට කෙළෙහි ගුණ සැලකීමේ ධර්මයන්, අපිට ආගන්තුක සත්කාරයන් ඉගැන්වූ ධර්මතාවයන් ආරක්ෂා කර ගනිමිනුයි. අතීතය මරා දමමින් ගොඩනගන අනාගතය පින්වත් ඔබව අසහනයේ සිරකරුවෙක් බවට මෙලොවදී ම පත් කරනු ඇත. මේ අසිංහල, අබෞද්ධකම් සිංහල බෞද්ධකමට මුහුවීම නිසා මයි සිංහල ජාතිය දුර්වල දිශාවට ගමන් කරන්නේ. අතීතයේ විශාඛාව වයස අවුරුදු හතේදී උතුම් සෝවාන් ඵලයට පත් වී, වයස අවුරුදු දහහතරේදී පමණ විවාහ දිවියට පත්වී දරුවන් දහදෙනෙකුට වඩා ලබනවා. ඇයට මුණුබුරු මිණිබිරියන් සියයකට වැඩි පිරිසක් ද සිටි බව ධර්මයේ සඳහන් කරනවා. සෝවාන් ඵලයට පත් වූ අනේපිඬු සිටුතුමාට දරුවන් සතරදෙනෙක් සිටියා. උතුම් චතුරාර්ය සත්‍ය ධර්මයේ දුක කියන අර්ථය, ධර්මානුකූලව දැකලත්, රූපය කෙරෙහි මමත්වයේ දැඩි භාවය නිරෝධය කරලත් එම සෝවාන් පින්වතුන් දරුවන් හැදුවා. නමුත් වර්තමාන සමාජයේ සිංහල බෞද්ධ අම්මලා තාත්තලා දරුවන් හැදීම සීමා කරනවා. හැබැයි දුකට හේතු වෙන සෑම කාමච්ඡුන්දයක් ම හොඳින් පෝෂණය කරනවා. ව්‍යාපාර, ගෙවල් දොරවල්, යාන වාහන, සැප සම්පත්, විදේශ රැකී රක්ෂා, මේ සියඵ කාමච්ඡුන්දයන් ඉතාම ඉහළින් පෝෂණය කරමින් දරුවන් කියන කාරණය පමණක් දුකක් හැටියට දකිමින් දරුවන් එකට දෙකට සීමා කරනවා. මේක පින්වතුනි සිංහල බෞද්ධ පින්වතුන්ගේ අකුසල් වල ඵලයක්. එහෙම නැතුව දුකට බියෙන් දරුවන් නොහදනවා නෙවෙයි. තමන් පෝෂණය කරන අනෙකුත් සියඵම කාමච්ඡුන්දයන් සැපයක් කොට දකිමින් දරුවන් පමණක් දුකක් හැටියට දැකීමෙන් එක පැත්තකින් සංඛ්‍යාත්මකව සිංහල ජාතිය දුර්වල වෙනවා. අනෙක් පැත්තෙන් ලෞකික කාමච්ඡුන්දයන් කෙරෙහි තෘෂ්ණාව වැඩිකමෙන් රැස්කොට ගන්නා වූ අශ‍්‍රද්ධාව හේතුවෙන් තවදුරටත් සිංහල අම්මා තාත්තලාට දරුවන් හැදීමේ දැක්ම දුර්වල කර දමනවා. මෙය සටහන් තබන භික්ෂුව පැවිදිවෙන්නෙ වයස අවුරුදු හතළිස්හතරේදී. ඒ කියන්නෙ භික්ෂුවටත් සුන්දර තරුණ කාලයක් තිබුණා. ඒ තරුණ කාලයේදී ගිහි තරුණයෙක් වශයෙන් මමත් විවාහය ගැන දරුවන් ගැන සුන්දර සිහින දැකල තිබෙනවා. සම වයසේ ගැහැණු දරුවෙක් මට ලෙන්ගතු බවක් දැක්වුවහොත් ඇයට මනසින් ආදරය කරල, ඇයව මනසින් විවාහ කරගෙන, මනසින් ඇයත් සමග දරුවෙක් හදලා තුන්දෙනාම සති අන්තයට මනසින් ගෝල්ෆේස් පිට්ටනියට යනවා. මෙහෙම සුන්දර සිහින මමත් තරුණ කාලයේ  ඕනෑ තරම් දැකල තිබෙනවා. සිහින දැකීම කියන කාරණය තරුණයන්ට උරුම ලක්ෂණයක්. කවුරුන් හෝ ගිහි පින්වතෙක් කියනවා නම් ‘මම නම් තරුණ කාලයේ ඔහොම සිහින දැකලා නැහැ’ ය කියල එම පින්වතාගේ තරුණකමේ කුමක් හෝ අඩු පාඩුවක් තිබෙන්න  ඕනෑය කියලයි භික්ෂුව සිතන්නේ. එය එසේ නොවේ නම් භික්ෂුවට සමාවෙන්න  ඕනේ. භික්ෂුව ගිහි තරුණ කාලයේ ඔය වැනි සිහින දකින කොටත් මමත් බලාපොරොත්තු වුණේ දුවෙක් සහ පුතෙක් පමණක් මයි. මට දැනීම සකස් වුණෙත් දරුවන් දෙදෙනෙක් හදන්න පමණක් මයි. මේවා ධර්මයේ සුන්දර හේතුඵල ධර්මයන්. විවාහ වීමට බලාපොරොත්තුවෙන් සිටින පින්වතුන්ට ආර්ය අෂ්ටාංගික මාර්ගයේ දුර්වල භාවයන් නිසා ම ඊට අදාළ අකුසල් විපාකයන් හේතු කොට ගෙන අනාගතයේදී දරුවන් හැදීමට අවශ්‍ය දැනීම ඔවුන්ට සකස් වෙන්නේ නැහැ. ධර්මානුකූල හේතුඵල ධර්මයන්ට අදාළව මිහිඳු මහෝත්තමයන් වහන්සේ ගේ, සංඝමිත්තා උත්තමාවියගේ සද්ධර්මයේ ලෙයින් උපන් සිංහල බෞද්ධ ජාතිය ලෝකයෙන් අතුරුදහන් වීම කරා ධර්මානුකූලව ගමන් කරනවා. ධර්මය දුර්වල වෙනකොට අධර්මය දඵ දමා වැඩෙනවා. ඒ කියන්නෙ අන්‍ය ජාතික මවු කුසවල් වලින් දරුවන් දෝරේ ගලා යන්න සමාජගත වෙනවා. භික්ෂුවට මේ මොහොතේ සිතෙනවා මගේ අම්මා තාත්තා මාව බිහි නොකළා නම් මේ සටහන පින්වත් ඔබට ඇස නොගැටෙනවා නේද කියල. එම නිසා ම මාව බිහිකළ ගෞරවණීය දෙමාපියන්ට හදවතින් ම පින් අනුමෝදන් කරනවා. දීර්ඝ කාලයක පටන් සිංහල බෞද්ධ ජනතාව ආර්ය අෂ්ටාංගික මාර්ගය තුළ ශක්තිමත් නොවීමත් සිංහල බෞද්ධ නායකයන් තුළ පැවති සිංහල බෞද්ධකමේ දුර්වලතාවයනුත් හේතුවෙන් ධර්මානුකූල හේතුඵල ධර්මයන්ට අදාළව සිංහල බෞද්ධකම දුර්වලව යන වර්තමානයේ මෙය සටහන් තබන භික්ෂුව ඔබට අවවාද කරන්නේ වැඩි වැඩියෙන් දරුවන් හදන්න කියන කාරණය නොවේ. ශාක්‍ය වංශය විනාශය කරා ගමන් කරද්දී බුදුරජාණන් වහන්සේ ශාක්‍ය වංශිකයන්ට වැඩි වැඩියෙන් දරුවන් හදන්න කියල දේශනා කළේ නැහැ. රාහුල කුමරුත්, නන්ද කුමරුත් පැවිදි කළා. භික්ෂුව ඔබට ගෞරවයෙන් ආරාධනා කරන්නේ, "අකුසල් සංස්කාරයන්ගේ බලවත්භාවය නිසා ම දුර්වලව යන සිංහල බෞද්ධ ජාතිකත්වය උපයෝගී කරගෙන අප‍්‍රමාදීව උතුම් බුද්ධ වංශයේ උපතක් ලබන්නය" කියලයි. මෙය සටහන් තබන භික්ෂුව ගිහි ජීවිතයේදී දැක්ක සුන්දර සිහින සියල්ලෙන් ම අවදිවෙලා දුර්වලව යන සිංහල බෞද්ධ ජාතිකත්වය තුළින් උතුම් බුද්ධ වංශයේ උපත ලද භික්ෂුවක්. මේ සිංහල අඵත් අවුරුද්දේදී පින්වත් ඔබට සිංහල බෞද්ධකමේ ආරක්ෂාව උදෙසා කළ හැකි ශක්තිමත් ම මෙහෙය ඉහත අර්ථය පමණක් මයි. ඉහත උතුම් අර්ථය පින්වත් ඔබ ජීවිතයට එකතු කොට ගත් තැනදී කිසිදු විවේචනයකින් තොරව ම සිංහල බෞද්ධ ජාතිය මේ ලෝක ධාතුවේ පහළ වූ දෙවැනි ශේ‍්‍රෂ්ඨ ම ජාතිය යැයි සත්‍යයේ ඇස උපදීවි. එය කඩු පොඵ අතින් ගත්ත ජාතිවාදී ඇසක් නොව, ආර්ය අෂ්ටාංගික මාර්ගයේ ඵලයෙන් උපන් සත්‍යයේ ඇසක් පමණක් මය. සිංහල අඵත් අවුරුද්ද සමරන අදක්ෂ පින්වතෙක් සිටිනවා. එම පින්වතා පංච ශීලය දුර්වල කොට ගෙන, අවුරුදු චාරිත‍්‍ර ධර්මයන් හාස්‍යයට ලක්කරමින්, මිහිඳු මහෝත්තමයන් වහන්සේගේ, සංඝමිත්තා උත්තමාවියගේ සද්ධර්මයේ ලේ උරුමයෙන් බිහි වූ සිංහල බෞද්ධ ජාතියේ උපත ලබලා, සිංහල බෞද්ධ ජාතිය ලෝකයෙන් අතුරුදහන් කොට දැමීම උදෙසා උපකාරක ධර්මයන් සකස් කොට දෙනව. ඔහුට නැවත අනාගත භවගමනේ සිංහල බෞද්ධයෙක් වීමේ භාග්‍යය ඔහු විසින් ම විනාශ කොට දමාගන්නවා. එවැනි පින්වතුන් අන්‍ය ආගමික මව් කුසවල්වල ඉපදී සිංහල බෞද්ධ සමාජය සමග වෛරීව කටයුතු කිරීමට පෙළඹෙනවා. ඒ වගේ මයි මේ සිංහල බෞද්ධ සමාජයේ ජීවත් වෙන දක්ෂයෙකුත් සිටිනවා. එම දක්ෂයා කර්මය, කර්ම ඵල විශ්වාසය දකිමින්, පංච ශීලය ආරක්ෂා කොට ගනිමින්, චාරිත‍්‍ර ධර්මයන් අකුරට ඉටුකරමින්, ඒවා අනාගත පරම්පරාවට පූර්වාදර්ශයක් කරමින්, එම පින්වතා යහපත් මරණයක් තුළින් නැවත පටිච්චසමුප්පන්නව සම්මා දිට්ඨියට පත් දෙවියෙක් වශයෙන් හෝ නැවත පින්වත් සිංහල බෞද්ධ මව් කුසක ම උපත ලබනවා. </Content>
    <Content name="book15chapter31" translatable="false">වර්තමාන සමාජයේ අවුල් වියවුල් වැඩිවීමට එකම හේතුව වන්නේ පෞරුෂත්වයෙන් තොර පාලක පින්වතුන්ලා රාජ්‍ය පාලනයට යොමු වීමයි. සෑමවිට ම රටක් පාලනය කරන පින්වතුන්ලා පෞරුෂයෙන් යුත් පින්වතුන් විය යුතුයි. පාලක පින්වතෙකුගේ පෞරුෂත්වය කියන්නෙ එම පින්වතාගේ ශරීරයේ කඩවසම් භාවය නම් නෙවෙයි. ධර්මානුකූල පෞරුෂත්වයෙන් යුත් පින්වත් නායකයෙක් කියල කියන්නෙ මෙයයි. යම් පින්වත් නායකයෙක් තමන් බලයට පැමිණීමට පෙරාතුව ජනතාවට යම් ප‍්‍රතිපත්ති ප‍්‍රකාශයක් ඉදිරිපත් කරයිද, ඊට අදාළව ජනතාවට පොරොන්දු ලබා දෙයිද, තමන් බලයට පත් වූ පසුව කුමන අභියෝගයක් පැමිණිය ද, ජීවිත පරිත්‍යාගයෙන් ජනතාවට පොරොන්දු වූ පරිදි ම ප‍්‍රතිපත්ති ප‍්‍රකාශය කි‍්‍රයාවට නගයිද, ජනතාවගේ ප‍්‍රසාදය දිනාගනීද, එම පාලක පින්වතා රටක පහළවෙන දුර්ලභ පෞරුෂයෙන් යුත් නායකයෙක් වෙනවා. යම් පාලක පින්වතෙක් තමන් බලයට පැමිණීමට පෙරාතුව ජනතාවට ලබාදුන් පොරොන්දු යම් යම් හේතු දක්වමින් ඉටු නොකරයිද, ජනතාවගේ බලාපොරොත්තු බිඳී යන ආකාරයෙන් කටයුතු කරයිද, එම පාලක පින්වතා මොන තරම් උස මහත කඩවසම් වුවද, පෞරුෂත්වයෙන් තොර පින්වතෙක් වශයෙන් ධර්මානුකූලව සඳහන් කරනවා. ඉහත කාරණයෙන් පින්වතුන්ලාට පැහැදිලි වෙනවා ඇති, පෞරුෂත්වයෙන් තොර පාලක පින්වතුන් රටක ඇතිවෙන්නේ තම ශීලයේ දුර්වලභාවය නිසා මය කියල. නායකයන්ගේ නාමයෙන් අවසානයේ රජවෙලා තිබෙන්නේ බොරුවයි. බුදුරජාණන් වහන්සේ දේශනා කරනවා, "රාහුල, බොරු කියන්නා දෙපා සේදුවාට පසුව ඉවතට ගලායන ජලය වගේය" කියල. "බොරු කියන්නාට කිසිම වටිනාකමක් පිළිගැනීමක් නැහැය" කියල. අපේ රටේ පාලක පින්වතුන්ලා, බුදුරජාණන් වහන්සේ, පුංචි රාහුල ස්වාමීන් වහන්සේට දේශනා කර වදාළ ඉහත ධර්මාවවාදය බොහෝම සිහිනුවණින් ජීවිතයට එකතු කොට ගන්න දක්ෂ වෙන්න  ඕනේ. එතැනයි බෞද්ධකම තියෙන්නේ.  ඕස්ටේ‍්‍රලියාව, කැනඩාව, නවසීලන්තය වැනි රටවල රාජ්‍ය බලය හොබවන නායකන්ට වඩා, අපේ රටේ රාජ්‍ය බලය හොබවන නායකයින් සිල්පද දුර්වල කරගන්නවා වැඩියි. බොරු කියනවා. සොරකම් කරනවා වැඩියි. මීට ධර්මානුකූල විග‍්‍රහයක් තිබෙනවා. බටහිර රටවල නායකයින් කර්මය කර්මඵල විශ්වාසයක් ගැන දන්නේ නැහැ. තෙරුවන් ගැන දන්නේ නැහැ. එම නායකයින් මුඵ ජීවිත කාලයේදී ම බුදුරජාණන් වහන්සේට ගිලන්පසක්, බුද්ධ පූජාවක් පූජා කරල නැහැ. මහා සංඝරත්නයට දන් වේලක් පූජා කරල නැහැ. බටහිර රටවල නායකයින් පෙර ජීවිත වලත් සංඝයා අරමුණු කොට දන් පැන් පූජා කරල නැහැ. එම පින්වතුන් සිදු කොට තිබෙන්නේ සම්මා දිට්ඨියේ අර්ථයන් ගෙන් බැහැරව අසරණයන්ට උපකාර කිරීම, ගිලනුන්ට උපකාර කිරීම, තිරිසන් සතුන්ව රැක බලා ගැනීම, සම්මා දිට්ඨියේ අර්ථයන් නොදත් පූජකතුමන්ලාට සහ ගිහි පින්වතුන්ලාට උපකාර කිරීම ආදී මෙවැනි ශක්තිමත් නොවන පින්කම් පමණයි. ඒ නිසා ම පින ගින්දරක් බවට පත් කොට ගැනීමට එම බටහිර නායකයින්ට දැනීම් (විඤ්ඤාණය) සකස් වෙන්නේ නැහැ. ජනතාව ලබාදුන් බලය උපයෝගී කොට ගෙන සුර සැප විඳින්න, පරම්පරා ගණනකට හම්බකොට ගන්න, කෝටි ගණන් වටිනා වාහන අයිති කොට ගන්න, අධික වටිනාකම ඇති වස්තුව දේපොළ රැස්කර ගන්න, අතට පයට රනින්, මැණික් ආදියෙන් ආභරණ දමන්නට දැනීම් එම බටහිර නායකයන්ට සකස් වෙන්නේ නැහැ. මොකද ඊට අදාළව අධික සැපයට හේතු වෙන ශක්තිමත් පින් එම නායකයින් පසු පස පටිච්චසමුප්පන්නව නැහැ. එම නිසා බටහිර රටවල නායකයන් බලයෙන් ඉවත් වුණ දවසක නැවත පරණ පුරුදු රැකියාව හෝ ව්‍යාපාරය කරන්න ගෙදර යනවා. නමුත් ශී‍්‍ර ලංකාවේ පාලක පින්වතුන්ලා එහෙම පිරිසක් නෙවෙයි. එම අය සිංහල බෞද්ධයන් වෙලා ඉපදුණේ පටිච්චසමුප්පන්නව සිංහල බෞද්ධයන් වීම නිසා මයි. එම නිසා පෙර ජීවිත වල පටිච්චසමුප්පන්නව තෙරුවන් අරමුණු කොට ගත් ශක්තිමත් පින් ජීවිතය පිටුපස තිබෙනවා. මේ ජීවිතයේදී බලයට පැමිණීමට පෙරාතුව ලෝකයේ ශේ‍්‍රෂ්ඨම පිරිස වන, ලෝකයේ පින්කෙත වන දෙවියන්, බ‍්‍රහ්මයන් විසින් වන්දනා කරනු ලබන, මහා සංඝරත්නයට සිව්පසයෙන් ඇප උපස්ථාන කරල, පන්සල් ආරණ්‍ය හදලා, රැස්කොට ගත්තා වූ මහා පුණ්‍ය ශක්තියක් ජීවිත තුළ සැගවිලා තිබෙනවා. එම පින විපාක දී බලයට පැමිණියාට පසුව අපේ රටේ පාලක පින්වතුන්ලාට අතීත සංස්කාර හේතුවෙන් දැනීම් සකස් වෙන්නේ, කෝටි ගණන් වටිනා වාහන වල යන්න, සුර සැප විඳින්න, රට රාජ්‍යවල යන්න, වස්තුව දේපළ රැස්කොට ගන්න, තම සම්පත් සිත් සේ අත්විඳින්න. මේවා කාගේවත් වරදක් නෙවෙයි. සම්මා දිට්ඨියේ අර්ථයන් තුළින් කරගත් පින්කම් වල විපාකයන් මයි. බුදුරජාණන් වහන්සේ දේශනා කරනවා, "විසිතුරු විසිතුරු දේ පූජා කරන අයට විසිතුරු, විසිතුරු දේ ලැබෙනවා"ය කියල. "ප‍්‍රණීත දේ පූජා කරන අයට ප‍්‍රණීත ප‍්‍රණීත දේ ලැබෙනවා"ය කියල. අපේ රටේ පාලක පින්වතුන් රාජ්‍ය බලය ලැබුණු පසු, සුර සැප ලබන්නේ පෙර පින නිසා මයි. එම නායකයන්ගේ දැනීම සකස් වෙන්නේ සැපයට අදාළව මයි, සුඛෝපභෝගී භාවයට අදාළව මයි. කාමයන් දීර්ඝ කාලීනව රැක ගැනීමට අදාළව මයි. මෙම ලක්ෂණ සම්මා දිට්ඨියෙන් පෝෂණය නොවූ බටහිර නායක පින්වතුන්ට නැති, පිනෙහි ස්වභාවයක්. නමුත් අපේ රටේ නායකයන්ට සිද්ධවෙලා තියෙන්නේ පින් කළත්, පින කළමනාකරණය කර ගැනීමට ධර්මානුකූලව නොදන්නා භාවයයි. පසුගිය රජයේ නායක පින්වතා වන, මහින්ද රාජපක්ෂ මහත්මයා ධර්මානුකූලව පින කළමනාකරණය කිරීමට දැන සිටියා නම්, එම මහත්මයාට ජීවිතාන්තය දක්වා ම රාජ්‍ය නායකත්වය තුළ සිටීමට අවශ්‍ය සංස්කාරයන් එම මහත්මයා පසුපස තිබුණා. වර්තමාන පින්වත් නායක පින්වතුන්ලාටත් සිදුවෙලා තිබෙන්නේ ධර්මානුකූලව පින කළමනාකරණය කරගැනීමට ඇති අදක්ෂභාවය හේතුවෙන් පින ගින්දරක් කොට ගැනීමයි. යම් පින්වත් නායකයෙක් පින ගින්දරක් කොට ගැනීමෙන් තමනුත්, තම රටවැසියනුත්, රාජ්‍යයත් යන සියල්ලම අකුසලය විසින් විනාශ කොට දමනවා. ඉහත සටහනෙන් පින්වත් ඔබ නිවැරදිව තේරුම් ගන්න අවශ්‍යයි, බටහිර රටවල නායකයන් ආර්ය අෂ්ටාංගික මාර්ගයෙන් බැහැරව සිදුකරන්නා වූ පින්කම් හේතුවෙන් තමන්ගේ අතීත සංස්කාරයන්ට අදාළව දැනීම් සකස් වෙන්නේ අධික සැපයට නොව මධ්‍යස්ථ සැපයක් භුක්ති විඳීමට අදාළවයි කියන කාරණය. ශී‍්‍ර ලංකාවේ පින්වත් නායකයන්ට ආර්ය අෂ්ටාංගික මාර්ගය තුළ බැසගෙන කරන්නා වූ ශක්තිමත් පින්කම් හේතුවෙන් තමන්ගේ අතීත සංස්කාරයන්ට අදාළව දැනීම් සකස් වෙන්නේ මධ්‍යස්ථ සැපයන්ට නොව අධි සුඛෝපභෝගී කියන ධර්මානුකූල හේතුව මතුකොට දකින්නයි. </Content>
    <Content name="book15chapter32" translatable="false">ලොව්තුරා බුදුරජාණන් වහන්සේ මේ උතුම් සම්මා සම්බුද්ධ ශාසනයේ ශක්තිය උදෙසා, උතුම් මහා සංඝරත්නයේ, විදර්ශනාත්මක ගුණාත්මකභාවය උදෙසා, පනවා වදාළ, සුන්දර වස්සානය අවසන් කරල, භික්ෂුව අද වස් වසා වැඩ සිටි කුටියෙන් නික්ම යනවා. මේ වස්සානය භික්ෂුවගේ එකොළොස්වැනි වස්සානයයි. භික්ෂුව තම පළමුවැනි වැසි සමය ගත කළේ ගුරු මහානායක ස්වාමීන් වහන්සේ ඇසුරේ, ගෝතම තපෝවනයේ. දෙවැනි වස ගත කළේ සිතුල්පව්වේ. තුන්වැනි වස්සානය ගත කළේ හොරොව්පතාන නන්දමිත‍්‍ර ආරණ්‍යයේ. හතර වැනි වස්සානය ගත කළේ, බූන්දල කුටියේ. පස්වැනි වස්සානයත් බූන්දල කුටියේ ම ගතකළා. වස්සානය කියන්නෙ ජීවිතයට, හරිම සැහැල්ලූවක්. ඒ වගේ මයි, සංඝ සමාජයට, සිව්පසයෙන් උපකාර කරන ගිහි සමාජයට, පෙරළා කෘතවේදීභාවය දක්වන්න, සංඝයා වන අපට ලැබෙන හොඳ අවස්ථාවක්. සංඝ සමාජය තම වස් ශීලයන් ශක්තිමත්ව ආරක්ෂා කොට ගනිද්දී තම සුපටිපන්න ගුණයත්, උජුපටිපන්න ගුණයත්, ඤායපටිපන්න ගුණයත් ශක්තිමත් කොට ගනිද්දී ගිහි පින්වතුන්ලාට පෙරළා ලැබෙන පින සහ කුසල් නමැති ප‍්‍රතිලාභයත් ශක්තිමත් වෙනවා. මේ සියල්ල එකතු වුණ තැන සම්මා සම්බුද්ධ ශාසනයටම ශක්තියක්. මීට තුන් මාසයකට පෙරාතුව භික්ෂුව වස් සමාදන් වීම සඳහා කුටියට වැඩම කළේ, තුන් සිවුරත්, පාත‍්‍රයත් දරාගෙන හිස් අතින්මයි. සුන්දර වස්සානය අවසන් කරල අද සවස භික්ෂුව කුටියෙන් පෙරළා වඩින්නේත් තුන් සිවුරත්, පාත‍්‍රයත් දරාගෙන හිස් අතින් මයි. භික්ෂුව පෙරළා වඩින්නේ හිස් අතින් මයි කියල සඳහන් කළේ, රූප, වේදනා, සඤ්ඤා, සංස්කාර, විඤ්ඤාණ කියන පංචඋපාදානස්කන්ධ ධර්මයන් කෙරෙහි, තෘෂ්ණාවෙන් තොරවයි කියන කාරණයයි. භික්ෂුව දන්නවා හිස් අතින් ම කුටියකට ඇවිල්ලා හිස් අතින් ම පෙරළා යද්දී, සම්මා සම්බුද්ධ ශාසනයේ අර්ථය, මහා සංඝරත්නය කියන අර්ථය තව තව ධනවත් වෙනවාය, ශක්තිමත් වෙනවාය කියල. සංඝ සමාජයේ අපි පංච උපාදානස්කන්ධ ධර්මයන් කෙරෙහි තෘෂ්ණාවෙන් හිස්වන තරමට මයි සම්මා සම්බුද්ධ ශාසනය පිරී ඉතිරි යන්නේ. ලොව්තුරා බුදුරජාණන් වහන්සේ ජීවමානව වැඩ සිටිය කාලයේදී උපසේන කියන තෘෂ්ණාධික භික්ෂුව චීවර මාසය අවසන් කරල, තම විහාරස්ථානයට වැඩියේ කරත්තයක සිවුරු පුරවාගෙනයි කියල විනය පිටකයේ සඳහන් වෙලා තිබෙනවා. අතීතයේ උපසේන ස්වාමීන් වහන්සේට සැප අඩුවෙලා, දුක වැඩිවෙන කොට කරත්තයක් පුරාවට එකතු කොට ගත්තේ තෘෂ්ණාවයි. අද උදෑසන පිණ්ඩපාත මඩුවට, සියයකට වැඩි පින්වතුන් පිරිසක් පැමිණ සිටියා. ඒ සෑම මුහුණක් ම පුදුමාකාර ලෙස සංඝයා කියන අර්ථය කෙරෙහි ගෞරවයකින් පිරිලා. ඒ ගරුත්වය තුළ ආශ්වාදයන් බැසගෙනයි තිබෙන්නේ. සියඵ දෙනා ම බොහෝ උද්යෝගයෙන් දන් බෙදුවාට පස්සේ, භික්ෂුව එම පින්වතුන්ට මෙහෙම දේශනා කළා. පින්වතුන්ලා දන් පූජා කරන්න පොරකන කොට, මට මතකයට නැගෙන්නේ ලොව්තුරා බුදුරජාණන් වහන්සේ මයි. බුදුරජාණන් වහන්සේ දේශනා කරනවා, "මේ සත්ත්වයා මහා සංඝරත්නය අරමුණු කොටගෙන දන් පූජා කිරීමෙන් ලැබෙන ප‍්‍රණීත, විසිතුරු සශී‍්‍රක ආනිසංශ ධර්මයන් ගැන, සැබැවින් ම දන්නවා නම්, මේ ලෝකයේ දාන කෝලාහලයක් ඇති වේවි"ය කියල. පිණ්ඩපාත මුඩවලදී ඒ දාන කෝලාහලය භික්ෂුව දකිනවා. එම නිසා ම භික්ෂුව එම ගෞරවණීය පින්වතුන්ට අනුශාසනා කරනව, "පින්වත් ඔබ ඔය දාන කෝලාහලය සිදුකළ යුත්තේ අලෝභ, අද්වේෂ, අමෝහ ධර්මයන් ජීවිතයට එකතු කොට ගනිමින්ය" කියල. "මේ පිණ්ඩපාත මඩුවට උද්යෝගයෙන් පැමිණෙනවා වගේම, පින්වත් ඔබේ ගමේ පන්සලටත්, ආරණ්‍යයටත්, මේ උද්යෝගයෙන් ම දන් පැන් පූජා කරන්නය" කියල. මෙය සටහන් තබන භික්ෂුව පන්සලෙන් මතුවෙච්ච භික්ෂුවක්. භික්ෂුව ඉපදුණ දවසේ මගේ හඳහන හැදුවේ, මට නම තැබුවේ, මට අකුරු කියල දුන්නේ, ගමේ පන්සලේ නායක ස්වාමීන් වහන්සේ. නමුත් මම කවදාක්වත් දහම් පාසලට ගිහින් නැහැ. භික්ෂුව වයස අවුරුදු හතළිස් හතරේදී පැවිදි වෙන්න පෙරාතුව, වසර පහක් ම කළපඵවාව ශී‍්‍ර සුදර්ශනාරාම පුරාණ විහාරස්ථානයේ දායක සභාවේ සභාපති හැටියට කටයුතු සිදුකළා. ඒ නිසයි භික්ෂුව සටහන් තැබුවේ භික්ෂුව බිහිවූයේ පන්සලෙන්ය කියල. පින්වත් ඔබට අවශ්‍ය නම්, භික්ෂුව වැනි තවත් සාමාජිකයන් උතුම් සංඝ සමාජයට එකතු කරන්න, ඔබ  මුලින්ම ශක්තිමත් කළ යුත්තේ, ඔබේ ගමේ පන්සලයි. ලොව්තුරා බුදුරජාණන් වහන්සේ දේශනා කරනවා, "දම්වැලකින්, යකඩයකින්, ලණු පටකින්, සිරකොට බඳින බැඳීමක් වෙයි ද, එය දරුණු බන්ධනයක් යැයි නොකියමියි" කියල. "යම් පින්වතෙක් රන්, රිදී, මුතු, මැණික්, ආභරණ, ඉඩකඩම්, යාන වාහන, අඹු දරුවන්, කොන්කී‍්‍රට් ගොඩවල් කෙරෙහි කාම රාගයන්ගෙන් බැඳීගිය යම් ආශාවක් ආශ්වාදයක් වේද එයයි දරුණුම බන්ධනය" කියල. ඉහත අර්ථය නිසා ම පින්වත් ඔබ මහා සංඝරත්නයට සිව්පසයෙන් උපස්ථානය කිරීමේ පින, ජීවිතයට එකතු කොටගත යුත්තේ අකුසල් මූලයන් බැහැර කරමින් මයි. පින්වත් ඔබ සිදුකොට ගන්නා පින ලෝභ, ද්වේෂ, මෝහ අකුසල් මූලයන්ගෙන් පෝෂණය වුණොත් ඔබේ පින විපාකයට පැමිණෙන්නේ සතර අපායකදී වෙන්න පුඵවන්. බුදුරජාණන් වහන්සේ දේශනා කරනවා, "මහා කඵගලක් ගැඹුරු ළිඳකට දමා කොතෙක් එම කඵ ගලට උඩට එන්න යැයි ඉල්ලා සිටියත් එම කඵ ගල උඩට නොඑනවා සේ, අකුසල් මූලයන් ශක්තිමත් වී, යමෙක් සතර අපායට වැටුණොත් කොතෙක් පින් අනුමෝදන් කළත්, ගොඩ එන්න බැහැ"ය කියල. උද්‍යෝගයෙන් පින්වත් ඔබ පින්කම් සිදුකිරීමේදී, ඔබ තුළ අකුසල් මූලයන් වැඩෙනවා නම්, ඔබ තුළ කි‍්‍රයාත්මක වෙන උද්‍යෝගය, මිච්ඡුා වීර්යයන් බවටයි පත්වෙන්නේ. සංස්කාර කෙරෙහි ආශ්වාදයෙන් පින්වත් ඔබේ සතිය සිහිය දුර්වල වෙච්ච තැන ධර්මයට අදාළව සිතීමේ ශක්තිය දුර්වල වෙලා යනවා. ඒ නිසා ම රූප, වේදනා, හඳුනා ගැනීම්, සංස්කාර, විඤ්ඤාණ, ධර්මයන් නිත්‍ය, සැප, සුඛ, ආත්මීය වශයෙන් වැරදි දැක්මෙන් ජීවිතයට එකතු කොට ගන්නවා. එවිට පින්වත් ඔබේ වීර්යය සකස් වෙන්නේ මිච්ඡුා වීර්යයක් හැටියටයි. පින්වත් ඔබ සමාජය දෙස අනුකම්පාවෙන් බලන්නකෝ. සංස්කාරයන්ගේ ආශ්වාදය උදෙසා, කාමයේ ආශ්වාදය උදෙසා, රූපයේ ආශ්වාදය උදෙසා සමාජය තුළ මොන තරම්, ශක්තිමත්, නොසැලෙන වීර්යයක් තිබෙනවාද කියල. තරගකාරීව, ලෝභ සිත් ඇතිකොට ගනිමින්, සම්මා ආජීවයන් දුර්වල කොටගෙන, තරගකාරීව පින්කම් කරන පින්වතුන්ලාගේ පටන්, රූපවාහිනියේ සංගීත නැටුම් තරගාවලියකට ඉදිරිපත් වෙන දරුවා දක්වාත්, මුදල් සෙවීමේ මහා තරගයට යොම් වූ අධ්‍යාපන විභාග තරගයට යොමු වූ පින්වතා දක්වාත්, තමන් තුළ සකස් වෙන මේ වීර්යය මිච්ඡුා වීර්යයක් බවටයි පත්වෙන්නේ. සමහර විට ඔබ මුඵ රටම කුල්මත් කොට මුඵ රට ඉදිරියේ ම වීරයෙක් වී රටම විනෝදමත් කොට, ලක්ෂ ගණන් කෝටි ගණන් සුන්දර තෑගි ලබන්නට පුඵවන්. මෙවැනි පංච නීවරණ ශක්තිමත් වෙන මිච්ඡුා වීර්යයෙන් ලබන පී‍්‍රතිය, සැපය, දුක පිණිස ම අකුසලය පිණිස ම හේතුවෙන මිච්ඡුා පී‍්‍රතියක්, මිච්ඡුා සැපයක් බවටයි පත්වෙන්නේ. පින්වත් ඔබ තම ව්‍යාපාරය, අධ්‍යාපනය, විනෝදය ජීවත්වීම උදෙසා, වීර්යවන්ත වීම අත්‍යවශ්‍ය කාරණයක් වෙනවා. නමුත් ඒ වීර්යය සකස් විය යුත්තේ සති සම්බොජ්ඣංගයන් ගෙන් ධම්මවිචය බොජ්ඣංගයන් ගෙන් ශක්තිමත් වෙලා. ඒ කියන්නෙ සම්මා දිට්ඨියේ අර්ථයන් ගෙන් පෝෂණය වෙලා. එසේ නොවන සෑම අවස්ථාවක ම පින්වත් ඔබේ වටිනා වීර්යය දුක පිණිස ම හේතුවෙන මිච්ඡුා වීර්යයක් බවටයි පත්වෙන්නේ. ධර්මානුකුල පූර්වාදර්ශයන් ඉඩෝරයට හසුවුණ, වර්තමාන සමාජයේ සත්‍යය සොයන පින්වතුන්ලා, වර්තමාන සමාජයේ වන්දනා ලබන, ගරු බුහුමන් ලබන තැනට පත් වී ඇති, මිච්ඡුා වීර්යය, මිච්ඡුා සැපයට අදාළ ධර්මයන්ගේ අනතුර නුවණින් තේරුම් ගන්න දක්ෂ වෙන්න  ඕනේ. එම යථාර්ථය තේරුම් ගතහොත් පමණයි. පින්වත් ඔබ සිදුකරන පින්කම් කුසලයට අදාළව විදර්ශනාත්මක ප‍්‍රඥාවට අදාළව ඔබේ ජීවිත වලට එකතුකොට ගැනීමට අවස්ථාව ලැබෙන්නේ. සමාජය තුළ ලියලා අතු රිකිළි දමමින් වැඩෙන ඇලීම්, ගැටීම් වැඩි ස්වභාවය වීර්ය සම්බොජ්ඣංගයේ බිඳවැටීම නිසා ම සකස් වන උපේක්ෂා සම්බොජ්ඣංගයේ බිඳවැටීමේ අනතුරයි. භික්ෂුව වැඩ සිටින ප‍්‍රදේශයට පසුගිය සති දෙකේදිම වැසි ඇදහැඵණා. දැන් නම් වැස්ස පායලා, කැලෑ පරිසරය කොළපාටින් ප‍්‍රාණවත් වෙලා, දිලිසෙනවා. ගොරහැඩි වෙලා තිබුණු ගමට වඩින අඩිපාර වැසි ජලය වැටිලා හොඳටම මෙලෙක් වෙලා. අඩිපාර මත තබන පියවර හොඳින් සටහන් වෙනවා. ඒත් අද රාති‍්‍රයට වැස්සොත් එම පියවර සටහන් මැකී යාවි. හැම දෙයක් ම අස්ථිරයි. වෙනස් වෙනවා. සැබවින් ම පරිසරය ධර්මයේ අර්ථයන් විවෘතව ප‍්‍රකට කළත්, පින්වත් අපගේ අසිහිය නිසා ම පරිසරය අපට පෙන්වන ධර්මයේ අර්ථයන් අපට මගහැරෙනවා. මනුෂ්‍ය ප‍්‍රජාව වගේ නොවේ. අජීවී ස්වභාව ධර්මය කාටවත් ම අසාධාරණයක් කරන්නේ නැහැ. අහසෙන් වැටෙන සෑම දිය බිඳුවක් ම අසාධාරණයකින් තොරව මහ පොළොවේ සෑම බිම් අගලක් ම පෝෂණය කරනවා. ඒ නිසා ම කැලයේ සෑම ගසහක් ම කොළ පාටින් ප‍්‍රාණවත් වෙලා, සොරකම, වංචාව අසාධාරණය ඉහවහා ගිය මනුෂ්‍ය සමාජයට, අජීවි පරිසරය කියල දෙන, සමානාත්මතාවයේ පාඩමට සවන් දෙන්න, මනුෂ්‍ය සමාජයට දැන් විවේකයක් නැහැ. මනුෂ්‍ය සමාජය දැන් ඉල්ලන්නේ අවිවේකය. මේ අවිවේකය නිසා ම පරිසරයෙන් අපි ලබන්නේ, ධර්මයේ අර්ථයක් නොව, කාමච්ඡුන්දයක් පමණක් මයි. මේ දවස්වල කුටිය අවට කැලයේ මොර ගස් වල මොර ගෙඩි වාරය ඇවිල්ලා. කහපාට හීන් මොර ගෙඩිවල බරට මොර අතු පහළට බරවෙලා. රාති‍්‍රයට වවුලන්ගේ නාදය හරිම වේගවත්. මොර ගෙඩි කන්න වහ වැටුණ වවුලන්ගේ ශබ්ද සණ්ඩුවීම්, මෙතෙක් රාති‍්‍රවල තිබුණ නිහඬභාවය, ඝෝෂාවක් බවට පත්කරල. කාමච්ඡුන්දයන් උදෙසා, සත්ත්ව ලෝකයේ මිච්ඡුා වීර්යය, ධර්මයේ කැඩපතක් සේ පරිසරය මතුකොට පෙන්වනවා. පල බරවීමත් සමග මොර ගෙඩි වල බරට බිමට නැමෙන මොර අතු දකිනකොට මනුෂ්‍ය සමාජයේ නිලතල තනතුරු වත් පොහොසත් කම් හේතුවෙන් ලොකු සර්, පොඩි සර්, ලොකු මැඩම්, පොඩි මැඩම් වැනි ගාම්භීර ඇමතුම් හේතුවෙන් උඩට එසවෙන, අපේ ආඩම්බරකම්වලට, නිහතමානීභාවයේ පාඩමක් පරිසරය කියල දෙනව. වවුලන්ගේ රාති‍්‍ර සාදයේ ඝෝෂාව ඇසෙද්දී භික්ෂුවගේ අතීත පංච උපාදානස්කන්ධය පිළිබඳ මතකයන් අවදි වෙනවා. සංසාරයේ පටිච්චසමුප්පන්නව මම වවුල් කුලවල ඉපදිලා, ස්වාමීන් වහන්සේලා වැඩ සිටිය නිහඬ පරිසරයන් මොන තරම් ඝෝෂාකාරී කරන්නට ඇතිද? ඒවායේ විපාකයන් නේද මේ රාති‍්‍රයේදී ධර්මානුකූලව භික්ෂුව අත්විඳින්නේ. ඒත් වවුලනි, මේ රාති‍්‍රයේ ඔබලා කාමච්ඡුන්දයන් වින්දත් භික්ෂුව සිත ළග විදර්ශනාත්මකව නැවතිලයි සිටින්නේ. ඵස්සය අසල නිරතුරුව ම ගැවසෙන්නේ අතීත පංචඋපාදානස්කන්ධයේත්, වර්තමාන පංචඋපාදානස්කන්ධ ධර්මයන්ගේත් අනිත්‍යභාවය පමණක් මයි. ඒ නිසා ම අනාගත පංචඋපාදානස්කන්ධය ගොඩනැගීමක් නැහැ. වවුලනි, මේ රාති‍්‍රයේදී ඔබලාගේ ඝෝෂාව තුළින් භික්ෂුව දකින්නේ ඔබලා තුළින් මෝදුවෙන අනාගත පංචඋපාදානස්කන්ධයේ, රුදුරු අනතුරුදායක බව පමණක් මයි. කුටිය අවට කැලයේ නිරතුරුව ම දුව පැන ඇවිදින දඬුලෙහෙනිය. කුටිය ඉදිරිපිට රුක්අත්තන ගසේ අත්තක් මත හොඳටෝම නිදි. රුක්අත්තන ගසේ අත්ත යහනක් කොටගෙන තනි යහනේ තනිව නිදන දඬුලෙහෙනිය දකිනකොට භික්ෂුව ඒ තුළින් ධර්මයක් මයි දකින්නේ. මේ මොහොතේ රුක්අත්තන ගසේ අත්ත, යහනක් කොටගෙන තනි යහනේ තනිව නිදන දඬුලෙහෙනිය, පටිච්චසමුප්පන්නව  අතීත සංසාරයේ මගේ බිරිඳ, ස්වාමිපුරුෂයා, පෙම්වතා, පෙම්වතිය වෙලා මා සමග විරසකවෙලා අද වගේම තනි යහනේ තනිව, කොතෙක් නම් නිදන්නට ඇත්ද? වර්තමානයේ නිදන දඬුලෙහෙනිය තුළින් භික්ෂුව ධර්මයක් මතුකොට දැක්කත් දඬුලෙහෙනිය පංච නීවරණ ධර්මයන් තුළ අතරමං වෙලා. දඬුලෙහෙනිය, ඔබ අතීතයේ මා ඉදිරියේ පටිච්චසමුප්පන්නව ප‍්‍රමාදිභාවයට පත්වුණා. ඒ අතීත ඥාතීත්වය උදෙසා වර්තමානයේ දඬුලෙහෙනියට කරන්නට කිසිම උපාකරයක් භික්ෂුවට ඉතුරු වෙලා නැහැ. එහෙත් මෙම සටහන කියවන පින්වත් ඔබට ප‍්‍රමාදිභාවයේ කටුක භව දුක, තමා තුළින් තේරුම් ගන්න රුක්අත්තන ගසේ අත්තක් යහනක් කොටගෙන තනි යහනේ තනිව නිදන දඬුලෙහෙනිය හොඳ කමටහනක් වෙනවා. මේ සටහන කියන ඔබලා ආදරයෙන් දෑත් අල්ලාගෙන සිටියත් අපි සිතන පතන දේවල් වෙනස් වෙන්නේ නොසිතූ විදිහට. සංස්කාර, ඔබ සැබෑම හපනෙක්. අවිද්‍යාව ඔබට හොඳ ජවයක් දෙනව, නිරතුරුව ම වෙනස් වෙන්න. මේ වෙනස් වීමයි, ඇලීම් ගැටීම් අපි තුළ ශක්තිමත් කොට දෙන්නේ. අධ්‍යාත්මික සහ බාහිර රූපය සකස් වී ඇති සතර මහා ධාතුවේ යථා ස්වභාවය අවිද්‍යාවේ ඇසට නොපෙනෙන නිසාම ආයුෂයත් උණුසුමත් සහයෝගයෙන් විඤ්ඤාණය නමැති මැජික්කරුවා සෑම වෙනස් වීමක් තුළම බැසගෙන සිටිනවා. මේ මොහොතේ රුක්අත්තන ගසේ අත්ත මත තනි යහනේ තනිව නිදන දඬුලෙහෙනිය ගේ ආයතන සය අතරින් එක ආයතනයක විඤ්ඤාණය නමැති පටිච්චසමුප්පන්න මැජික් කරුවා බැසගෙන ඇති, අවිද්‍යාවේ පිහිටෙන් උපදින, සංස්කාර හේතුවෙන් පෝෂණය වන, විඤ්ඤාණය නමැති මැජික්කරුවා සංස්කාරයන්ගේ ප‍්‍රතිකි‍්‍රයාවන් හේතුවෙන් අපිව පටිච්චසමුප්න්නව උඩු යටිකුරු කරනවා. ගහේ අත්ත යහනක් කොටගෙන තනි යහනේ තනිව නිදන දඬුලෙහෙනිය අතීතයේ පටිච්චසමුප්පන්නව ඔබ මගේ බිරිඳ, ස්වාමිපුරුෂයා, පෙම්වතා, පෙම්වතියක් වුණත්, අද ඔබ තිරිසන් කුලයේ දඬුලෙහෙනියක්. මම සංඝ සමාජයේ භික්ෂුවක්. සංස්කාර, ඔබ විඤ්ඤාණය නමැති මැජිකකරුවා උපයෝගි කොටගෙන පටිච්චසමුප්පන්නව සත්ත්වයා උඩු යටිකුරු කරනවා. අද ඔබ දඬුලෙහෙනියක්. මම මනුෂ්‍ය සමාජයේ භික්ෂුවක්. දඬුලෙහෙනිය, පින්වත් ඔබට සිතන්න ධර්මානුකූලව ගොඩාක් දේවල් ඉතිරි කරල, ඇය තවමත් හොඳටෝම නිදි. </Content>
</resources>