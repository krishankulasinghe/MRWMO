<?xml version="1.0" encoding="UTF-8" ?>
<resources>
    <Content name="book16chapter1" translatable="false">දිනය පුරාවට අපිව ආලෝකමත් කරපු හිරු, බටහිර අහස් කුසෙන් බැස යන්නයි සූදානම් වෙන්නේ, රත් පැහැයෙන් දිළිහෙන හිරු, තවත් මොහොතකින් අපේ දෑස් මායිමෙන් සමුගනීවි, නැවත හෙටත් උදෑසන අපිව ආලෝකමත් කරන්න එන බලාපොරොත්තුවෙන්. සෑම රූපයක් ම, සෑම විඳීමක් ම, වෙනස් වෙලා යනවා අපිව ලෝකය තුළ නතර කරලා. මෙම ලිපිය සටහන් කරන භික්ෂුව, සංස්කාර විසින් කල්ප සියක් කෝටි ප‍්‍රකෝටි ගණනක් මේ පංචඋපාදානස්කන්ධ ලෝකය තුළ නතර කරවගෙනයි සිටින්නේ. මේ අසාධාරණය කාටවත් ම පේන්නෙ නැහැ. හැබැයි ඉතින් උදේට කකන්තෝරුවට පැයක් ප‍්‍රමාදවෙලා ගියොත් රතු ඉර ගහනවා. රජයේ කාර්යාලයකට රාජකාරි කටයුත්තකට ගොස් පැයක් ප‍්‍රමාද වුණොත්, මොන තරම් චෝදනා, විවේචන අප තුළින් මතු වෙලා එනවද? එ්ත් දෙවියනේ, සංස්කාර විසින් අපව මේ භවාත‍්‍රයේ කල්ප ගණනාවක් ප‍්‍රමාදීභාවයට පත්කොටගෙන සිටියදීත් අප සුවසේ විත්තිකරුවා වන සංස්කාර ම පෝෂණය කරනවා. බුදුරජාණන් වහන්සේ සත්‍ය වචනයේ ඇති වටිනාකම මොනවට පැහැදිලි කොටදි තිබියදීත්, අපේ රටේ ඇතුළු ලෝකයේ ජීවත්වෙන පින්වත් මනුෂ්‍යයෝ හරියට බොරු කියනවා. සම්මා වාචාවන් අපි තුළින් නොවැඩුණොත් කවදාකවත් අප තුළ සම්මා සතියක් ඇති වෙන්නේ නැහැ. මේ ලෝකය බිහිවුන දා පටන් ම මනුෂ්‍ය ප‍්‍රජාව කරපු පළමුවැනි වරද තමයි බොරුකීම. බුදුරජාණන් වහන්සේ දේශනා කරනවා, මේ ලෝකය බොරු පහකින් (5) වැසී ගිහින් තිබෙන්නේ කියලා. මේ ලෝකයා බොරු පහක් තුළ බැසගෙනයි ජීවත් වෙන්නෙ කියලා. බොරු පහක් ආත්මය කොටගෙනයි ජීවත් වෙන්නෙ කියලා. බොරුව ආත්මයක් කොට ගනිත්දී, කෙසේ නම් අප, අපව භවාත‍්‍රයේ ප‍්‍රමාදීභාවයට පත්කරන සංස්කාරයෝ හඳුනා ගැනීමට සම්මා සතියක් ඇතිකොට ගන්නද? සම්මා සමාධියක් ඇතිකොට ගන්නද? මේ ලෝකය වසාගෙන තිබෙන පළමුවැනි බොරුව තමයි, රූපය නිත්‍යයි, සැපයි / සුභයි කියන බොරුව. ඉතිරි බොරු හතර තමයි වේදනා, සංඥා, සංස්කාර, විඤ්ඤාණ යන ධර්මයන් නිත්‍යයි, සැපයි, සුබයි කියන බොරුව. පින්වත් ඔබ ඔබේ හෘද සාක්ෂියට තට්ටු කරලා අහන්නකෝ, ඔබ මේ බොරු පහ මගේ කොටගෙන නේද ජීවත් වෙන්නෙ කියලා. පින්වත, අපි කල්ප ගණනාවක් ප‍්‍රමාදයි. ඇත්තට ම බොරුව අපේ ජීවිතය බවට පත්වෙලා, නමුත් අපි බොහොම උද්දාමයෙන් කියන්නේ, මම දිවිහිමියෙන් පංචශීලය සුුරකිනවාය කියලා. නමුත් මේ නිමේශයේදීත් රූපය සැපයි, නිත්‍යයි, සුභයි ආත්මයි කියන බොරුවේ කොටස්කරුවෙක් වෙලා අපි දිවිහිමියෙන් රකිනවා යැයි කියන පංචශීලය ධර්මයේ අවබෝධාත්මක දිශාවන්ට අපිව යොමු කරන්නේ නැහැ. අපි දිවිහිමියෙන් රකින පංචශීලයත් අපිව භවාත‍්‍රයේ ප‍්‍රමාදීභාවයට පත්කරන සංස්කාර නමැති විත්තිකරුවාගේ පෝෂණය උදෙසා මයි යොමුකොට ගන්නේ. බුදුරජාණන් වහන්සේ ලෝකය බැසගෙන සිටින ඉහත බොරු පහ ලෝකයට හෙලිකරලා, මේ විෂම බොරු පහෙන් සත්‍යය ජයගන්න අවශ්‍ය ඇත්ත හතරක්, පූජනීය සත්‍යය හතරක්, ලෝකයට දේශනා කරනවා. එ් ඇත්ත හතර තමයි උතුම් චතුරාර්ය සත්‍යය ධර්මයන් කියන්නේ. දුක, දුකට හේතුව, දුක නැති කිරීම සහ දුක නැති කිරීමේ මාර්ගය යැයි කියන්නේ. පින්වත මේ මොහොතේ කොරෝනා වසංගතය ඔබට ධර්මානුකූලව බලකරනවා, තවත් ප‍්‍රමාද නොවී ලෝකය වසාගෙන තිබෙන බොරු පහෙන් (5) මිදිලා ලෝකය ජයගන්න, දුකෙන් මිදීයන ඇත්ත හතරට ජීවිතය යොමුකර ගන්නය කියලා. පින්වත් මහත්මයෙක් භික්ෂුවගෙන් විමසුවා, ස්වාමින් වහන්ස කුමක්ද මේ ලෝකය තුළ සිද්ධ වෙන්නෙ කියලා. මේ ප‍්‍රශ්නයට බුදුරජාණන් වහන්සේගේ ශ‍්‍රාවකයෙක් ලබාදෙන්නේ බොහෝම සරල එහෙත් ගැඹුරු පිළිතුරක්. මහත්තයෝ, ලෝකය ලෝකයේ ස්වභාවයෙන් ම තිබෙනවා. ලෝකය කියන්නේ කැඩෙන, බිඳෙන, විසිරෙන ස්වභාවයයි. අවිද්‍යාව හේතුවෙන්, එ් කියන්නේ, බුදුරජාණන් වහන්සේ දේශනා කොට වදාළ ඇත්ත හතර නොදැනීමේ හේතුවෙන් සකස්වෙන සංස්කාරයෝ කැඩෙමින්, බිඳෙමින්, විසිරෙමින් මේ මොහොතේ සුවසේ ධර්මානුකූලව ක‍්‍රියාත්මක වෙනවා. මෙය සටහන් තබන භික්ෂුවගේ ජීවිතයත් අද හෝ හෙට කැඞී, බිඳී, විසිරී යයිද දන්නේ නැහැ. භික්ෂුවටත් මේ දවස්වල සුළෙඟ් වියළි බව නිසා ම, සෙම්ප‍්‍රතිෂ්‍යා ගතියක් තිබෙනවා. නමුත් එ් සෙම්ප‍්‍රතිෂ්‍යාව තුළ, ”මම” හෝ ”කොරෝනා” රෝගය හෝ බැසගෙන නැහැ. කොරෝනා රෝගය සිහිපත් වෙද්දී, භික්ෂුවට එම රෝගය යනු, අවිද්‍යාව හේතුවෙන් සකස්වෙන සහ සකස් වූ, අනිත්‍ය වූ සංස්කාරයක් පමණයි. පින්වත් ඔබ කොරෝනා රෝගය ආත්මීය දෘෂ්ඨියෙන් ගන්න එපා. කොරෝනාව තුළ ”මම” හෝ ”මම” තුළ කොරෝනාව තිබෙනවා යැයි දකින්න එපා. විපාකයට පැමිණෙන සංස්කාරයෝ අනිත්‍ය වූ සංස්කාරයන්ටම භාරදෙන්න. ඔබ නිදහසේ ප‍්‍රීතිය, පස්සද්ධිය තුළ ම සිටින්න. එතැනයි ඇලීම්, ගැටීම්වලින් තොර උපේක්ෂාවට මාර්ගය වෙන්නේ. මෙය සටහන් තබන භික්ෂුව නිරතුරුව ම සිතන්නේ, ”සංස්කාර” ඔබට අවශ්‍ය නම්, මේ ජීවිතය ජීවත් කරන්න, ඔබට අවශ්‍ය නම් දැන්ම අපවත්කොට දමන්න කියලයි. භික්ෂුව හොඳාකාරව දන්නවා, මේ ජීවිතය අතීත සංස්කාරයන් හේතුවෙන් නැටවෙන රූකඩයක් පමණක් මයි කියලා. ජීවිතය ගැන කිසිම ස්ථිරභාවයක් භික්ෂුවට නැහැ. රූකඩ කරුවාගේ නූල් සූත්තරයට නටනවා පමණක් මයි. පින්වත් ඔබලා හෙට දවසේ කොරෝනා වසංගතය ජයගත්තද, ඔබලාගේ ජීවිත අන්ත පරාජිතවයි තිබෙන්නේ. ජයග‍්‍රහණයක උපේක්ෂා සහගත ඉරියව්වක් පෙනෙනතෙක් මානයකවත් නැහැ. පටිච්චසමුප්පාද ධර්මයේ සෙවනැල්ලක් අපේ ජීවිතවලට වැටී නැහැ. ශීල විශුද්ධියෙන් සහ චිත්ත විශුද්ධියෙන් පෝෂණය වන සුන්දර දිට්ඨි විශුද්ධිය, අපේ ජීවිත තුළ පුරන්වෙච්ච වෙල්යායක් වගෙයි. උපේක්ෂාවේ තනපතක් ඇහැට පේන්නවත් නැහැ. ඵස්සය අසල වැටකඩොලූ, කැඞී බිඳී ගිහින් තිබෙන්නේ. තෘෂ්ණාවේ සොර දෙටුවා, උපාදානය සිත්සේ සොරකම් කරනවා භවය නැමැති ගිණුම ශක්තිමත් කොටගන්න. පින්වත, භවය ශක්තිමත් වනතාක්කල් ඉපදීම තිබෙනවා. පින්වත් ඔබ මේ නිමේෂයේදීත් කොරෝනා වසංගතය හේතුවෙන් ඇලීම් සහ ගැටීම් තුළ නම් ජීවත් වෙන්නේ, මේ නිමේශයේදී ම ඔබ, භවය තිරිහන් කොටගැනීමේ මෙහෙයුමකයි ජීවත්වෙන්නේ. භවය තිරිහන්වෙන තැන ඉපදීම නියතයක් ම වෙනවා. ඉපදීම තිබෙන තාක්කල් ජරා, ව්‍යාධි, මරණ, ශෝක, පරිදේව, දුක් ගොඩ, දෑසින් කඳුළු හලන, හදවතින් පිච්චි පිච්චි ජීවත්වෙන, දුක් ගොඩ ඔබෙත්, මගෙත් සෙවනැල්ලක් සේම පසුපසින් සීරුවෙන් පැමිණෙනවා. පින්වතුනේ පංචඋපාදානස්කන්ධ ලෝකයම අකුසලයෙන් ගිනිගත් වර්තමානයේ, කරුණාකර ඉපදීම නිරෝධානය කිරීමේ මෙහෙයුම අරඹන්න. ඉපදීමට හේතුවන පංචඋපාදානස්කන්ධය කෙරෙහි තෘෂ්ණාව උපද්දවන ඇස, කන, නාසය, දිව, ශරීරය, මනසට වහ වහා ඇඳිරි නීතිය පනවන්න. පින්වත් ඔබ තුළ ආධ්‍යාත්මික රූපයත්, බාහිර රූපයත්, විඥාණයත් මුහුවෙන ඵස්සය ඉදිරිපිට දැනට ගරාවැටි ඇති ඇලීම් සහ ගැටීම් වැටකඩුලූ හොඳින් බැඳදමා, ඵස්සය ඉදිරිපිට සතිය සිහිය නැමති ආරක්ෂකයා සීරුවෙන් තබන්න. මේ සටහන ලියන මොහොතේ මුළු රටටම ඇඳිරි නීතිය පනවලයි තිබෙන්නේ. ගමේ වැව අද්දර හේන් යායක, ජලය පොම්ප කරන මෝටරයේ හඬ හැර ප‍්‍රදේශය ම දැඩි නිහඬතාවයක ගිලිලයි තිබෙන්නේ. පරිසරය වෙනදාට වඩා හරිම ආලෝකමත්. ගහකොළ කැලේ සතා සිවුපාවා පවා නිදහසේ පිරිසිදු වාතය ස්පර්ශ කරනවා. පරිසරයේ වායු ¥ෂණය හොඳටෝම අඩු වෙලා. සුළඟ පවා හරිම සැහැල්ලූයි. කොරෝනා කළු වලාකුළු මත රිදී රේඛාවක් සේ නිරෝගී පිරිසිදු වාතාශ‍්‍රයක් පරිසරයට ලැබුණත් එ් පිරිසිදු වාතය ආශ්වාස, ප‍්‍රශ්වාස කරන්න මනුෂ්‍යයෝ කවුරුවත් ම පරිසරයේ නැහැ. පින්වත් මනුෂ්‍යයෝ සියලූදෙනා ම ඇඳිරි නීතියට යටත්ව නිවාසවලට හිරවී සිටියදී, පිරිසිදු සෞම්‍යය වාතාශ‍්‍රයේ නිකලෙස් සුවය විඳිමින් වර්තමානයේ වැඩ සිටින ජීවමාන බුදුරජාණන් වහන්සේ වන, ”උතුම් ශ්‍රී සද්ධර්මය” සද්ධර්මයේ එ්හිපස්සික ගුණය ගැන, කුසල් ධර්මයන්ගේ සහ අකුසල් ධර්මයන්ගේ යහපත් සහ අයහපත් විපාකයන් විවෘතව සැඟවීමකින් තොරව විපාක දීමේ ස්වභාවය ගැන, සුන්දර ධර්ම දේශනාවක් පවත්වනවා. ලොව පුරා වසංගතයක්ව පැතිර යන කොරෝනා වෛරසය, සුන්දර ධර්ම දේශනාවක්. හොඳින් මේ ධර්ම දේශනාව ශ‍්‍රවණය කරන්න. දුප්පත් පොහොසත් සැමටම, බලවත්, දුර්වල සැමට ම එකම හැන්දෙන් බෙදන කොරෝනාව සංස්කාර නමැති අධිකරණයේ ”ස්වාධීනත්වය” පිළිබඳව ඔබට දෙන වටිනා සහතිකයක්. ලෝකය තුළ පවතින අන්තවාදී, එ්කපාක්ෂික මානව හිමිකම් විහිළුවලට, සුන්දර අතුල් පහරක් කොරෝනාව ලබා දෙනවා. දේශසීමා මායිම් නොතකා කොරෝනා වසංගතය සමස්ත ලොකු සහ කුඩා, මනුෂ්‍ය ප‍්‍රජාවම භීතියට, මරණ බියට පත් කොට තිබියදී ජිනීවා නුවර මානව හිමිකම් කට්ටිය කොහේ ගිහින්ද දන්නේ නැහැ. එ් අයගේ සුපුරුදු වාර්තා, ප‍්‍රකාශ, විරෝධතා මොකුත් ම නැහැ. කොටින්ම මානව හිමිකම් කාර්යාලත් වසා දමලා. පේනවද, උතුම් ශ්‍රී සද්ධර්මයේ එ්හිපස්සික ගුණය, අකුසල් විපාකයෝ විවෘතව බබළන අපූරුව. තමන් සියල්ලම ”දත්” යැයි සිතන, මිත්‍යාදෘෂ්ටික මහදැනමුත්තලාට, දැන් තේරෙනවාද, තමන්ගේ එ්කපාක්ෂික මානව හිමිකම් අසත්පුරුෂභාවය තුට්ටුවකටවත් මායිම් නොකරන, සද්ධර්මයේ එ්හිපස්සික සාධාරණ අධිකරණ ක‍්‍රියාවලියක්, ලෝකය තුළ ක‍්‍රියාත්මක වෙනවාය කියන කාරණය. එ් සාධාරණ අධිකරණ ක‍්‍රියාවලිය තුළ අසත්පුරුෂ මානව හිමිකම්, නෝනා, මහත්වරුන්ද, අකුසල් සංස්කාරයන්ගේ දණ්ඩනයට ලක්වෙලා. සාදු සාදු, කොරෝනාව ඔබ ලෝකයාට ම දේශනා කරන සුන්දර අර්ථවත් දේශනාවක් මයි. පින්වතුනි, කාලය වේගයෙන් ගෙවීයනවා. ”ජීවිතය”, ලෝකය තුළ නතර කරලා, මෝඩකමට, අනාගතය, අනාගතය යැයි කියලා සංස්කාරනම් පොදි බඳින්න එපා. පින්වත් ඔබ කාම භවයේ ගිලීයාවි. පින්වත් ඔබ ජීවමාන ශාස්තෘන් වහන්සේ වන ”උතුම් ශ්‍රී සද්ධර්මය”, දේශනා කරන, කොරෝනා ධර්ම දේශනය හොඳින් ශ‍්‍රවණය කරලා, නුවණින් මෙනෙහි කරලා, සුන්දර ධර්මයක් ම වන කොරොනාව තුළින් සුන්දර ධර්මයක් ම මතුකොට ගන්න. පංචඋපාදානස්කන්ධ ලෝකය ම අකුසලයෙන් ගිනිගත් මේ නිමේෂයේ දී ඔබගේ ඇස, කන, නාසය, දිව, ශරීරය, මනස හොඳින් සංවර කරගන්න. හොඳින් රැකගන්න. අතීතයේ නොරක්නා ලද සළායතනයෝ, අතීතයේ නොදත් නොදමනය කරගන්නා ලද සළායතනයෝ, වර්තමාන විනාශයට එකම වගකිවයුත්තා බව නුවණින් තේරුම් ගන්න. වර්තමානයේ කොරෝනා වසංගතය ගැන ඇසෙන් රූප දැක, කනෙන් ශබ්ද අසා, මනසින් සිතුවිලි සිතා, මනස අසංවර කරගන්න නම් එපා. </Content>
    <Content name="book16chapter2" translatable="false">බුදුරජාණන් වහන්සේ දේශනා කරනවා, ප‍්‍රියයන් සමගද, අප‍්‍රියයන් සමගද, තෘෂ්ණාවේ බැඳීමෙන් එකතු වෙන්න එපාය කියලා. අප‍්‍රියයන් සමග එකතු වීම දුකක් වගේ ම, ප‍්‍රියයන්ගෙන් වෙන්වීමත් දුකක් ම වෙනවා. අපට ප‍්‍රියයන් නිසාත්, අප‍්‍රියයන් නිසාත් දුකම සකස්වෙනවා නම්, ප‍්‍රිය සහ අප‍්‍රිය කියන දෙපාර්ශවයෙන් ම අපි පරිස්සම් වෙන්න  ඕන. අවිද්‍යාවේ අන්ධභාවය නිසා අපි සිතනවා, ප‍්‍රියයන් සමඟ එකතුවීම සැපයක්ය කියලා. එ් නිසාම අපි නිරතුරුව ම ප‍්‍රියයන්ගේ ඇසුර සොයනවා. නමුත් තෘෂ්ණාවේ ඇඟිලි තුඩුවලින් ඵස්සය කොතනින් ඇල්ලූවත්, දුක එතැන ස්ථාන ගතවී තිබෙනවා. ආදරය නිසා ම ශෝකය ද, බිය ද උපදිනවා. ද්වේශය නිසා ද, ශෝකය සහ බිය උපදිනවා. බුදුරජාණන් වහන්සේ දේශනා කරනවා, ප‍්‍රිය වස්තූන් දහයක් ඇති පින්වතාට දුක් (10) ක් තිබෙනවාය කියලා. ප‍්‍රිය වස්තූන් පහක් ඇති පින්වතාට දුක් පහක් තිබෙනවාය කියලා. පින්වත් ඔබට ප‍්‍රිය වස්තුවක් නැතිනම්, ඔබට දුකක් නැහැ. යම් පින්වතෙක් තුළ ශෝක කිරීම්, හැඬීම්, වැළපීම්, දුක ඇත්නම් එ්වා ප‍්‍රිය වස්තූන් හේතුවෙන් මයි ඇතිවෙන්නේ. යම් පින්වතෙකුට ප‍්‍රිය වස්තූන් නැති ද ඔහු සුවසේ දුක, ශෝකය දුරු කළ ඇත්තෙක් වෙනවා. අපි ජීවත්වෙන සමාජය තුළ බිරිඳ, ස්වාමිපුරුෂයා, දෙමාපියන්, දරුවන්, ශිෂ්‍යයන් නිසා දුක් විඳින ශෝක කරන පින්වතුන් කොතෙක් නම් සිටිනවාද. මෙම දුක් ශෝකයන් අපි තුළ සකස් වෙන්නේ ප‍්‍රිය වස්තූන් කෙරෙහි අපි ඇතිකොට ගන්න, තෘෂ්ණාව නිසා ම නේද? දුකත් දුකට හේතුව වන තෘෂ්ණාවත් ගැන බුදුරජාණන් වහන්සේ මෙතරම් සරලව දේශනා කොට තිබියදීත්, දුකට හේතුවෙන තෘෂ්ණාව තුළ බැසගෙන ම අපි සැපය සෙවීමේ නිරර්ථක උත්සාහයක යෙදී සිටිනවා. අපි සෑම කෙනෙකුට ම ප‍්‍රිය සහ අප‍්‍රිය දේවල් මුණගැසෙනවා. අපිට මුණගැසෙන සෑම ප‍්‍රිය වස්තුවකට ම අපි ඇලෙනවා. අපිට මුණගැසෙන සෑම අප‍්‍රිය වස්තුවකට ම අපි ගැටෙනවා. අපගේ ජීවිතවලින් අකුසල් සිදුවීම වැඩිවෙන්න, වැඩිවෙන්න, අප‍්‍රිය දේවල් සිදුවීමේ සහ මුණගැසීමේ වේගය වැඩිවෙනවා. ඉහත දුර්වලතාවය අපි තුළ ඇතිවෙන්නේ සංස්කාරයන්ට අදාළව ජීවිතය නොදැකීමේ දුර්වලතාවය නිසා මයි. මහත්මයෙක් භික්ෂුවගෙන් ප‍්‍රශ්නයක් විමසුවා. ස්වාමින් වහන්ස, සංස්කාරයන් සකස් වෙන්නේ කුමක් හේතුවෙන්ද? කියලා. සංස්කාරයන් සකස් වෙන්නේ අවිද්‍යාව කියන චතුරාර්ය සත්‍යය ධර්මයන් නොදැනීමේ හේතුව නිසා මයි. උතුම් චතුරාර්ය සත්‍යය ධර්මයන් අවබෝධ කොටගත් රහතන් වහන්සේ පමණක් මයි, සංස්කාරයන්ගේ අනිත්‍යභාවය පරිපූර්ණ වශයෙන් අවබෝධ කොටගෙන, සංස්කාරයන් කෙරෙහි තෘෂ්ණාව නිරෝධය කොටදමා ජීවත් වෙන්නේ. උතුම් අනාගාමීඵල අවබෝධය ලැබූ පින්වතා කාම, රාග, පටිඝ ධර්මයන් අවබෝධයෙන් නිරෝධය කළත් සංස්කාරයන් කෙරෙහි පංච උපාදානස්කන්ධ ධර්මයන්ගේ අනිත්‍යභාවයේ දැක්මෙන් පෝෂණය වූ සංස්කාරයන් කෙරෙහි අනුශය තෘෂ්ණාවක් තිබෙනවා. සංස්කාරයන්ට අදාළව ජීවිතය දකින පින්වතා, තමා අත්දකින ප‍්‍රිය සහ අප‍්‍රිය වස්තුන් ඉදිරියේ ඇලීම්, ගැටීම් ඇතිකොට ගන්නේ නැහැ. ඔහු ඇලීම්, ගැටීම්, සංස්කාරයන්ට අදාළව සිහිනුවණින් දකිනවා. එවිට ඔහු තමාගේ අතීත කුසල් සංස්කාරයන් හේතුවෙන් සකස්වෙන ප‍්‍රියභාවයන් හේතුවෙන්, නොවිසිරුණු සමාධිමත් සිතක් ඇතිකොට ගන්නවා. නමුත් වර්තමානයේ අපි තුළින් සිද්ධවෙන්නේ, අපිට ප‍්‍රිය වස්තුවක් මුණගැසෙද්දී, එම ප‍්‍රිය වස්තුව නිසා ම අපි පංචනීවරණයන් මයි ඇතිකොට ගන්නේ. අපිට මුණගැසෙන අප‍්‍රිය වස්තුවක් හේතුවෙන්, එම අප‍්‍රිය වස්තුවට ගැටිලා, එතැනදීත් පංචනීවරණයන් මයි සකස්කොට ගන්නේ. අපිට හේතුඵල ධර්මයන් නිසා ම මුණගැසෙන, ප‍්‍රිය සහ අප‍්‍රිය වස්තුන් ඉදිරියේ සප්තබොජ්ඣංග ධර්මයන් මතුකොට ගැනීමට දක්ෂ නැහැ. භික්ෂුව දෑස්දෙක පියාගෙන මොහොතක් නුවණින් දකිනවා, භික්ෂුවගේ භික්ෂු ජීවිතය තුළ මොනතරම් නම් ප‍්‍රිය සහ අප‍්‍රිය වස්තූන් මුණගැසෙන්නට ඇත්ද? භික්ෂුවගේ පැවිද්ද කියන්නේ භික්ෂුවට ප‍්‍රිය දෙයක්. නමුත් භික්ෂුව මේ ලැබූ පැවිද්දෙන් පුංචි හෝ ආශ්වාදයක් ලබන්නේ නැහැ. මේ පැවිද්ද එක දශමයකින්වත් මගේ කොටගෙන ජීවත් වෙන්නේ නැහැ. භික්ෂුව, තමාට ප‍්‍රිය දෙයක් වූ පැවිද්ද දෙස ප‍්‍රත්‍යවෙක්ෂාවෙන් දකිනවා. සංසාරයේ පටිච්චසමුප්පන්නව, බුද්ධෝත්පාද කාලවල ඉපදිලා සහ අබුද්ධෝත්පාද කාලවල ඉපදිලා ලක්ෂ කොතෙක් නම් වාරයක්, මම පැවිදි භාවයන් ලබන්නට ඇතිද? මම ගුරුවරයෙක්ව ශිෂ්‍යයින්ව පැවිදි කරන්නට ඇත්ද? භික්ෂුව මේ මොහොතේ ඇස් දෙක පියාගෙන දකිනවා, අතීත සංසාරයේ මම පැවිදි උපසම්පදාවන් ලබා, පෙරවූ සිවුරු ගොඩ ගිජ්ජකූඨ පර්වතයට වඩා විශාලයි කියලා. එම නිසා භික්ෂුව, මේ ජීවිතයේදී ලැබූ මේ උතුම් පැවිද්ද භික්ෂුවට ජයග‍්‍රහනයක් නම් නොවේ. උතුම් පැවිද්ද ජයග‍්‍රහණයක් කොට ගත්තොත් එතැන පරාජයක් තිබෙනවා මයි. මොකද ජයග‍්‍රහණය කියන්නේ අනිත්‍ය වූ ධර්මතාවයක් නිසා. අතීත පටිච්චසමුප්පන්න පැවිදි ජීවිත ලක්ෂ ගණනක ධර්මානුකූල විදර්ශනාත්මක ඵලය වන මේ උතුම් පැවිදි ජීවිතය, භික්ෂුවට, ජයග‍්‍රහණයත් පරාජයත් නිරෝධය කරන මාර්ගයක් පමණක් මයි. අපි ලබන උතුම් පැවිදි ජීවිතය ජයග‍්‍රහණයක් කොටගෙන, එම ජයග‍්‍රහණය මගේ කොටගෙන, ලැබුවා වූ උතුම් පැවිද්දේ උපසම්පදාවේ ආශ්වාදයෙන්, අංජලිකරණීය වූ සුන්දර භික්ෂු ස්වරූපයේ ආශ්වාදයෙන්, ගිහි පින්වතුන්ලාගෙන් ලැබෙන ගරු සත්කාර, ප‍්‍රණීත සිව්පසය කෙරෙහි ආශ්වාදයෙන් පරාජය දෙසට ගමන් කරන්න එපා. අතීත සම්මා සම්බුද්ධ ශාසනවලදී පටිච්චසමුප්පන්නව ඔබත්, මමත් පෙර වූ ගිජ්ජකූඨ පර්වතය තරම් විශාල පැරණි සිවුරු ගොඩක් ධර්මානුකූලව අපි ඉදිරියේ තිබෙනවාය කියන කාරණය නුවණින් දකින්න. අපි අපේ පැවිදි ජීවිත උපයෝගීකොටගත යුත්තේ, ජයග‍්‍රහණයේ ආශ්වාදයෙන් භව පරාජය දෙසට යාමට නොවේ, අප ලබන සෑම ජයක් ම, සෑම පරාජයක් ම අනිත්‍ය වූ ධර්මතාවයන්ය යැයි අවබෝධකොට ගෙන, ජය සහ පරාජයෙන් සදහටම නිදහස්වීම උදෙසා මය. අපිට ප‍්‍රිය ධර්මයක් වූ උතුම් පැවිදි ජීවිතය තුළින් විදර්ශනාත්මක සප්තබොජ්ඣංග ධර්මයන් මතුකොට ගන්නා මාර්ගයයි, භික්ෂුව ඉහතින් සටහන් තැබුවේ. අද උදෑසන භික්ෂුව මුණගැසීමට පැමිණි මවක් කඳුළු සලමින් ප‍්‍රකාශ කළේ, තම පාසල් වයසේ දියණිය, අකීකරු ලෙස කටයුතු කරනවාය කියලයි. දේවදත්ත හාමුදුරුවෝ සංඝයා භේදකොට ආනන්තරිය පාපකර්මය සිදුකොට ගත්තාට පසුව බුදුරජාණන් වහන්සේ දේශනා කරනවා, මහණෙනි, ඔබලා නිරතුරුව ම තමා තුළින් තමාට වියහැකි, තමා නිසා අනුන්ට වියහැකි විපත් ප‍්‍රත්‍යවෙක්ෂාවෙන් දකින්නය කියලා. තමා තුළින් සකස්වෙන පාපී සිතුවිලි සහ පාපමිත‍්‍ර ආශ‍්‍රයන් ප‍්‍රත්‍යවෙක්ෂාවෙන් දකින්නය කියලා. දේවදත්ත හාමුදුරුවන්ගේ කාමයේ සහ රූපයේ ආශ්වාදයේ බලවත්භාවය නිසාම, තමා තුළින් සකස් වූ තමන්ට සහ අනුනට විපත් ගෙනදෙන පාපි සිතුවිලි නුවණින් නොදැකීම නිසා ම, සිදු කොටගත් අකුසල් හේතුවෙන්, තමනුත්, තමන් නිසා අජාසත් රජතුමාත් අනන්තරීය පාපකර්මය වැනි බලවත් අකුසල්වලට ගොදුරු වුණා. තමන්ට සමාජයේදී මුණගැසෙන, පාසලේදී මුණගැසෙන, පාපමිත‍්‍ර ආශ‍්‍රයන් නිසා තමන්ට සිදුවෙන ආත්ම විපත් ප‍්‍රත්‍යවෙක්ෂාවෙන් දකින්න පාසල් දරුවන් අදක්ෂ නිසා ම, දරුවන් පාපි සිතුවිලි ඇතිකොටගෙන තමා තමාට බලවත් විපත් සිදුකොට ගන්නවා. අම්මා තාත්තාට අකීකරු වීම, දෙමාපියන්ගේ සිත් රිදවීම, මව්පියන්ගේ අහිංසක බලාපොරොත්තු කඩා බිඳ දැමීම, දරුවන්ට බලවත් වූ අකුසලයක්. දෙමාපියන්ගේ සිත් රිදවන මොහොතේ ම, එම දරුවා බුදුරජාණන් වහන්සේට අකීකරු වූ දරුවෙක් වෙනවා. මෙලොව, පරලොව සැපයට අදාල ආර්ය අෂ්ටාංගික මාර්ගයෙන් බැහැරට ගිය දරුවෙක් වෙනවා. දරුවන් විසින් දෙමාපියන්ගේ සිත් රිදවීමෙන්, දෙමාපියන්ට අකීකරු වීමෙන්, අම්මා තාත්තාගේ නෙතින් ගලනා කඳුලක් කියන්නේ, හුදු කඳුළු බිඳුවක් පමණක් නොවේ. දෙමාපියන්ගේ නෙතින් රූටා වැටෙන කඳුළු, උතුම් බ‍්‍රහ්ම ගුණයන් වන, මෙත්තා, කරුණා, මුදිතා, උපේක්ෂා ගුණයන් උණුකරගෙන ගලාගෙන එන කඳුලක් මයි. පින්වත් දරුවන් මොනම හේතුවක් නිසාවත් පාසලේදී, පන්ති කාමරයේදී, සමාජයේදී ඔබට මුණගැසෙන, මත්ද්‍රව්‍යවලට ඔබව පොළඹවන, අවිචාරවත් කාමච්ඡුන්දයන්ට ඔබව පොළඹවන, පාප මිත‍්‍රයන් මුල්තැන තබා, එම පාප මිත‍්‍රයන්ගේ පාපි සිතුවිලි මුල්තැනට තබා, පින්වත් ඔබේ දෙමාපියන් දෙවැනි තැනට දමන්න එපා. තමන්ගේ දෙමාපියන්ට වඩා, වර්තමානයේ ඔබට විශ්වාසවන්ත වී ඇති ඔය කිසිම පාප මිත‍්‍රයෙක්, ඔබව දසමාසයක් කුසේ දරාගෙන පෝෂණය කළේ නැහැ. නොවිඳිනා දුකක් විඳලා ඔබව මේ ලෝකයට බිහි කළේ නැහැ. ඔබේ මල මුත‍්‍රා දෑතේ තවරා ගත්තේ නැහැ. උදේ සිට රාත‍්‍රී වෙන තෙක් ශ‍්‍රමය වගුරවමින් ඔබව පෝෂණය කළේ නැහැ. මෙවන් මහා බ‍්‍රහ්ම ගුණයන්ගෙන් පෝෂිත උත්තරීතර මාතෘත්වය, පීතෘත්වය තුළින් පින්වත් දරුවන්ට ලැබුණා වූ මහා බ‍්‍රහ්ම ගුණයන් පාපමිත‍්‍ර යහළුවන් නිසා දෙවැනි තැනට දමන්න එපා. පින්වත් දරුවන්, තම දෙමාපියන්ගේ සිත් රිදවීමට, අකීකරු වීමට, එකට එක කතා කිරීමට, ඔබ තුළ සකස්වෙන පාපි සිතුවිලි පින්වත් දරුවන් ප‍්‍රත්‍යවෙක්ෂාවෙන් දකින්න. මෙවන් පාපි සිතුවිලි නිසා තමා විසින් තමාට, තමා විසින් අනුනට සිදුකොට ගන්නාවූ බරපතළ විනාශය නුවණින් දකින්න. බුදුරජාණන් වහන්සේ දේශනා කරනවා, දරුවන් තුළ සකස්වෙන පාපි සිතුවිලි සහ පාපමිත‍්‍ර ආශ‍්‍රයන් මැඩගෙන දරුවන්ට නැගිටින්නය කියලා. ඉහත දක්ෂභාවය ඇතිකොටගත් පින්වත් දරුවා තමා විසින් තමාව විනාශ කොට ගන්නේ නැහැ. ඔහු තමා තමාට කල්‍යාණ මිත‍්‍රයෙක් වෙනවා වගේම, තමා අනුන්ට ද කල්‍යාණ මිත‍්‍රයෙක් ම වෙනවා. බුදුරජාණන් වහන්සේ නැමැති උතුම් කල්‍යාණ මිත‍්‍රයා සොයාගෙන පැමිණි සෑම කෙනෙක් ම, යහපතක් මයි ලැබුවේ. උපත ස්වභාවය කොටගත් සත්වයෝ උපතින් මිදුණා. ජරාව ස්වභාවය කොට ගත් සත්ත්වයෝ ජරාවෙන් මිදුණා. ව්‍යාධි, මරණයන් ස්වභාවය කොටගත් සත්ත්වයෝ ව්‍යාධි මරණයන්ගෙන් මිදුණා. කල්‍යාණ මිත‍්‍ර ආශ‍්‍රය නිවනට ම දොරටුව යැයි බුදුරජාණන් වහන්සේ දේශනා කරනවා. පින්වත් දරුවන් නිරතුරුව ම ඔබට යහපත කියලා දෙන කල්‍යාණ මිතුරන් ම ඇසුරු කරන්න. කල්‍යාණ මිත‍්‍රයින් කෙරෙහි නැමුන පින්වත් දරුවා අනිවාර්යෙන් ම ආර්ය අෂ්ටාංගික මාර්ගය තුළ ජීවත්වන දරුවෙක් වෙනවා. පාපමිත‍්‍රයන් ඇසුරු කරන දරුවා තුළ පවට ලැජ්ජා නැතිකම සහ බිය නැතිකම නිසා උපදින අවිද්‍යාව, අකුසල් මතුකොට දීමට මයි පෙරටුවෙන්නේ. කල්‍යාණ මිත‍්‍ර ආශ‍්‍රය ලබන පින්වත් දරුවා පවට ලැජ්ජාව සහ බිය හේතුවෙන් උපදින විද්‍යාව තමන්ට කුසල් මතුකොට දිමට මයි පෙරටුවෙන්නේ. භික්ෂුව මුණගැසීමට දෙමාපියන් සමඟ වැඩිහිටි පාසල් ගැහැණු දරුවෙක් පැමිණියා. මෙම ගැහැණු දරුවා බොහෝම සංයමයෙන් භික්ෂුව ඉදිරියේ හැසිරුනේ. දරුවාගේ තාත්තා භික්ෂුවට කියනවා, ස්වාමින් වහන්ස, මගේ දුව දැන් සද්ධර්මය ශ‍්‍රවණය කරනවා. එම ධර්මය ඇය නුවණින් මෙනෙහි කරනවා. ඇය වාහනයේ මඟ තොටේ ගමන් කරනකොට, නොගැලපෙන අසංවර ඇඳුමක් පැළඳගෙන යන කාන්තාවක් දැක්කොත්, දුව කියනවලූ මේ අක්කා නම් ඊළඟ ජීවිතයේ සතර අපායට මයි යන්නේ කියලා. පාසලේදී වැඩිහිටි අක්කා කෙනෙක් කාමයන්ට අදාළ දෙයක් ප‍්‍රකාශ කළොත්, දුව කියනවාලූ,  ඕවා කියන්න එපා,  ඕවා කිව්වොත් ඔයාව තිරිසන් ලෝකයේ උපදියි කියලා. නිවසේදී තම තාත්තා, අම්මා සමඟ කේන්ති ගත්තොත් දුව කියනවාලූ, තාත්තේ ඔයා ඊළඟ ජීවිතයේ විෂකුරු සර්පයෙක් වෙන්න ද යන්නේ කියලා. සාමාන්‍ය පෙළ පන්තියේ ඉගෙන ගන්නා, මේ ගැහැණු දරුවා ප‍්‍රකාශ කරන්නේ, සම්මා දිට්ඨියේ සුන්දර අර්ථයක්. මෙම දරුවා තෙරුවන්ට කීකරුභාවයෙන් යහපත සහ අයහපත නුවණින් දකිනවා. අයහපත කෙරෙහි බිය ඇතිකොට ගනිමින් යහපතේ යෙදෙනවා. අනුනටද යහපත කියලා දෙනවා. මේ පාසල් දැරියට ඊළඟ පටිච්චසමුප්පන්න උපත පිළිබඳ පැහැදිලි විශ්වාසයක් තිබෙනවා. ඇය දෙමාපියන්ගේ ගුණයන් හොඳින් හඳුනනවා. ඇය සුගතිය හා දුගතිය හොඳින් හඳුනනවා. බලන්න කල්‍යාණ මිත‍්‍ර ආශ‍්‍රයෙන් පෝෂණය වූ සම්මා දිට්ඨියේ අර්ථයන්ට, මොනතරම් සුන්දර දරුවෙක් බිහිකරන්න පුලූවන්ද? මෙවැනි සුන්දර දරුවන් මනුෂ්‍යයාට, නැවත දෙවියෙක් වෙන්න මාර්ගය කියන පින්වත් දරුවන් මයි. ධර්මයට අදාළව කුසලය සහ අකුසලයට අදාලව, අදහස් දැක්වීමට පින්වත් දරුවන් බය වෙන්න එපා. ලැජ්ජ වෙන්න එපා. අධර්මයට අදාළව හැසිරීමට මයි දරුවන් ලැජ්ජා විය යුත්තේ. </Content>
    <Content name="book16chapter3" translatable="false">පසළොස්වක පොහොය ලබන්න තව දින දෙකයි තිබෙන්නේ. මේ රාත‍්‍රියේ, ලා සඳ එළියෙන් කැලෑ පරිසරය ආලෝකමත් වෙලා. මගේ ජීවිත කාලය තුළ පසළොස්වක පොහොය දිනයන් කොච්චරක් නම් ගෙවී යන්න ඇත්ද? අනාගතයේ, තව පසළොස්වක පොහොය කීයක් නම් භික්ෂුව ජීවත්වෙයිද? අතීත සංසාරයේ පසළොස්වක පොහොයවල් කෝටි කීයක් භික්ෂුව අත්දකින්න ඇතිද? අතීත පටිච්චසමුප්පන්න සංසාරයක් පුරාවට, පසළොස්වක පොහොයවල් කෝටි ගණනක් අත්වින්දත්, තවත් දින දෙකකින් උදාවෙන පසළොස්වක පොහොය, අපිට නැවුම් දෙයක් මයි, අලූත් දෙයක් මයි. කාමයේ ආශ්වාදය සහ රූපයේ ආශ්වාදය නිරතුරුව ම අපිට පරණ දේවල් අමතක කරවනවා. අලූත් දේවල් සඳහා අපි බලාපොරොත්තු ඇති කොට ගන්නවා. උදාවෙන සෑම බලාපොරොත්තුවක් ම පරණ දෙයක් බවට පත්වෙනවාය කියන කාරණය, නුවණින් දකින්නේ නැහැ. අතීත පංචඋපාධානස්කන්ධ ලෝකයේ අනිත්‍යභාවය නොදකින පින්වතා, වර්තමාන පංචඋපාදානස්කන්ධයට බැඳී, නිරතුරුව ම අනාගත පංචඋපාදානස්කන්ධ ලෝකය ශක්තිමත්කොට ගන්නවා. මෙය සටහන් තබන භික්ෂුව, මේ ආසනය මත හිඳගෙන, මීට වසර එකොළහකට පෙර භික්ෂුව උතුම් පැවිදි උපසම්පදාවන් සිදුවූ මොහොත සිහියට නඟාගන්නවා. එ් සියලූම හේතුඵල ධර්මයන්ට අදාළ සිදුවීම්, අතීත අනිත්‍යවූ පංචඋපාදානස්කන්ධයක් පමණක් මයි. බැඳීමක්, ඇලීමක් වර්තමානයේ නැහැ. එ් නිසා ම එ් අතීත පංචඋපාදානස්කන්ධයන් හේතුවෙන් භික්ෂුව අනාගත ලෝකය අස්වද්දන්නේ නැහැ. වරක් බුදුරජාණන් වහන්සේගෙන් බමුණෙක් ප‍්‍රශ්නයක් විමසනවා. භාග්‍යවතුන් වහන්ස, ඔබවහන්සේ මනුෂ්‍යයෙක්ද? එසේත් නැතිනම් දෙවියෙක්ද? එසේත් නැතිනම් යක්ෂයෙක්ද? කියලා. එම බමුණාට බුදුරජාණන් වහන්සේ දේශනා කරනවා, බමුණ මම මනුස්සයෙක්, දෙවියෙක් හෝ යක්ෂයෙක් නොවේ. දියෙහි ඉපදි, දියෙහි වැඞී, දියෙන් මතුවී, දියෙහි නොඇලි පිපෙන කුසුමක් සේ මම ලොවෙහි උපන්නෙමි. ලොවෙහි වැඩුණෙමි. ලොව මැඩගෙන, ලෝකයේ නොඇලී වෙසෙමි කියලා. අපේ උතුම් ශාස්තෘන් වහන්සේ එවන් සිංහනාදයක් කරද්දී ශ‍්‍රාවකයින් වන අපි තවමත් මොකක්ද මේ කරන්නේ. ලොවෙහි ඉපදි, ලොවෙහි වැඞී, ලොවට කීකරු වී, ලෝකයේ ඇලී වෙසෙනවා පමණක් ම නේද? බුදුරජාණන් වහන්සේ ලෝකය කියලා කියන්නේ, රූප, වේදනා, සංඥා, සංස්කාර, විඤ්ඤාණ කියන පංචඋපාදානස්කන්ධ ලෝකයට. බුදුරජාණන් වහන්සේ ඉපදුනේ තුසිත දිව්‍යතලයේ වැඩ සිටියදි සකස් වූ අවසාන චුති සිත නැමැති පංචඋපාදානස්කන්ධය හේතුවෙන් මයි. උතුම් චතුරාර්ය සත්‍යය ධර්මයන් අවබෝධ කොටගන්නා මොහොත දක්වා ම, බෝධිසත්වයන් තුළ වැඩුණේ ද නිත්‍ය වූ පංචඋපාදානස්කන්ධ ධර්මයන් මයි. බෝධිසත්වයන් උතුම් සම්මා සම්බුද්ධ රාජ්‍යය අවබෝධ කොටගත් මොහොතේ, පංචඋපාදානස්කන්ධය කෙරෙහි තෘෂ්ණාව මරාදමා ලෝකයෙහි නොඇලෙන, උපාදානයන්ගෙන් නිරෝධය වූ, පංචස්කන්ධයක් බවට පත්විය. ඵස්සය කෙරෙහි ඇති තෘෂ්ණාව, නිරෝධය වුන තැන, උපාදානයට ඇති ඉඩකඩ අහිමිකලා වෙනවා. උපාදානයන්ගෙන් තොර, නැවත භවය සකස් වීමක් නැති, පංචස්කන්ධයක් සතු අවසානය, අතීත සංස්කාරයන්ට අදාළව අනුපාදිශේස නිර්වාණ ධාතුවෙන්, පිරිනිවීම පමණක් මයි. මෙම සටහන කියවන පින්වත් ඔබ මොහොතක් ඇස් දෙක පියාගෙන දකින්න, උතුම් ධර්ම මාර්ගයේ සුන්දර අත්දැකීම් ගැන. එ්වා කෙරෙහි ධර්ම ගෞරවයෙන් යුතුව, විමන්සාවෙන් පෝෂණය වූ ඡුන්දයක් ඇතිකොට ගන්න. බුදුරජාණන් වහන්සේ දේශනා කරනවා, මහණෙනි, ධාතූන් තිදෙනෙක් වෙතියි කියලා. එ් තුන් ධාතූන් නම්, රූප ධාතුව, අරූප ධාතුව සහ නිරෝධ ධාතුවයි. පින්වත් ඔබ ජීවත්වෙන කාම ලෝකය අයිති වෙන්නෙත් රූප ධාතුවටයි. බුදුරජාණන් වහන්සේ දේශනා කරනවා, යම් පින්වතෙක්, අරූපාවචර ධ්‍යානයන් වඩත්ද, එම අරූපාවචර ධර්මයෝ රූපාවචර ධර්මයන්ට වඩා ශාන්තයි කියලා. මේ රූපාවචර සහ අරූපාවචර ධර්මයන්ට වඩා නිර්වාණ ධාතුව ශේ‍්‍රෂ්ඨයි, ශාන්තයි කියලා. උතුම් නිවන කෙරෙහි සිත නොපිහිටන පින්වතා, නිවන කෙරෙහි විමංසාවෙන් යුත් චන්දයක් ඇතිනොකරගත් පින්වතා, රූප භවය, අරූප භවය කෙරෙහි තෘෂ්ණාවෙන්, නැවත උපාදාන පච්චයා, භවයට ම සේන්දුවෙනවා. බුදුරජාණන් වහන්සේ දේශනා කරනවා, යම් පින්වතෙක් රූප ධාතුවේ අනිත්‍ය, දුක්ඛ, අනාත්මභාවයන් පිළිසිඳ දැන, අරූප ධාතුවේ අනිත්‍ය, දුක්ඛ, අනාත්මභාවයන් පිළිසිඳ දැන, රූප ධාතුවෙත්, අරූප ධාතුවෙත් සිත නොපිහිටා, නිර්වාණය අරමුණු කොට කෙලෙසුන්ගෙන් මිදෙයිද, එ් උත්තමයා මයි ශාසනයේ අරටුව කියලා. මේ උතුම් වූ ශ්‍රී සද්ධර්මය ජීවිතයට දරාගැනීමෙන්, අපි හැමෝගේ ම ඡුන්දය, නිවනේ ශාන්තභාවය නම්, එම ශාන්තභාවය මෙසේ විය හැකි යැයි අනුමාන කරමින්, මොහොතක් අපි අත්දකිමු. පින්වත් ඔබ මේ සටහන කියවා පංච නීවරණ යටපත් වුණා වූ සප්තබොජ්ඣංග ධර්මයන් වැඩුන සිතින්, දෑස් දෙක පියාගෙන මොහොතක්, පටිච්චසමුප්පාද ධර්මයේ, තෘෂ්ණා නිරෝධා උපාදාන නිරෝධෝ, ධර්මතාවය සිහියට නගාගෙන, තෘෂ්ණාව නිරෝධය වූ ඔබේ අවසාන චුති සිත උපාදානයන් රහිතව, චුති සිත හෙවත් විඤ්ඤාණය, තමා තුළින් ම නිවී යන හැටි නුවණින් දකින්න. දුකේ සහකරුවන පංචඋපාදානස්කන්ධ ලෝකයෙනුත්, උපාදානයන් නිරෝධය වූ අතීත සංස්කාරයන්ගේ රූකඩයක් වූ පංචස්කන්ධයෙනුත්, මොහොතක් මනසින් මිදි, නිවුනා, නිවුනා, නිවුනා යැයි නුවණින් දකින්න. එ් දැක්ම පින්වත් ඔබට නිවන් මඟ දොරටු විවර කරන උතුම් ආර්ය අෂ්ටාංගික මාර්ගය ශක්තිමත්කොට ගැනීමට ලොකු පිටුවහලක් වේවි. බුදුරජාණන් වහන්සේ දේශනා කරනවා කිසිම දිනක දෙපයින් ඇවිදලා, දෙපයින් දුවලා ලෝකයේ කෙළවරට පැමිණිය නොහැකිය කියලා. එ් වගේමයි ලෝකයේ කෙළවරට නොපැමිණ, දුකෙන් මිදීමක් ද නැහැය කියලා. බුදුරජාණන් වහන්සේ ලෝකය වශයෙන් හඳුන්වන්නේ ඉර, හඳ, තාරකා, සතා සිවුපාවා කියන සම්මුති ලෝකය නොවේ. මේවා සියල්ල හේතුඵල ධර්මයන්ගෙන් සකස් වූ සතර මහා ධාතූන් මයි. බුදුරජාණන් වහන්සේ ලෝකය වශයෙන් හඳුන්වන්නේ, ඵස්සය කෙරෙහි තෘෂ්ණාවෙන් ඔබ තුළම සකස්කොට ගන්නා වූ ඵස්ස, වේදනා, සංඥා, සංස්කාර, විඤ්ඤාණ කියන පංචඋපාදානස්කන්ධ ලෝකයයි. මේ පංචඋපාදානස්කන්ධ ලෝකය, ඵස්සය කෙරෙහි තෘෂ්ණාවෙන් සකස්වෙලා, සංස්කාර හේතුවෙනුයි විඤ්ඤාණයේ සහයෝගයෙන් නැවත නැවත ඵස්සයම සක‍්‍රිය කොට දෙන්නෙ. තෘෂ්ණාවේ නිරෝධයෙන් තොරව, පංචඋපාදානස්කන්ධයේ නිරෝධයක් නැහැ. බුදුරජාණන් වහන්සේ දේශනා කරනවා, පින්වත් ඔබ ජීවත්වෙන මහපොළවෙහි සහ ආකාශයෙහි අතර තිබෙන පරතරයට වඩා අති විශාල වූ පරතරයක් ඇති ධර්මතාවයක් තිබෙනවාය කියලා. එ් ධර්මතාවය තමයි, යම් පින්වතෙක් ලෝකය යැයි පංචඋපාදානස්කන්ධය පිළිනොගෙන, ලෝකය යැයි සම්මුති ලෝකය පිළිගනියිද, එම අධාර්මික පින්වතාත්, නිවනත් අතර තිබෙන පරතරය, මේ ලෝක ධාතුවේ අතිවිශාල පරතරයයි කියලා. උතුම් රහතන් වහන්සේ නමකටත් සළායතනය හෙවත් ආයතන හයක් තිබෙනවා. රහතන් වහන්සේගේ සළායතනයන් බාහිර රූපයන් සමග ඵස්සය වෙනවා. එ්ත් එම ඵස්සය තෙත්කරන්න රහතන් වහන්සේ තුළ තෘෂ්ණාවේ තීන්ත නැහැ. රහතන් වහන්සේ ඵස්සය හේතුවෙන් අඳින සිතුවම්, ඇඳෙන මොහොතේ ම මැකී යනවා. එ්වා හරියට දිය මත අඳින අකුරු වගේ. බුදුරජාණන් වහන්සේ දේශනා කරනවා, තෘෂ්ණාව හේතුවෙන් සකස්වෙන සංස්කාර ලෝකයේ ඇස්බැන්දුම නුවණින් අවබෝධ කොටගත් විදර්ශනාත්මක ප‍්‍රඥාව ඇති, නිරෝධය කළා වූ අකුසල් ඇති උත්තමයා, එ්කාන්තයෙන් ම ලෝකයේ ඇස්බැන්දුම දැන, මෙලොව සහ පරලොව නොපතන්නේ ය කියලා. එවිට එය අතීත සංස්කාරයන්ට අතහැරියා වූ ජීවිතයක් ය කියලා. බුදුරජාණන් වහන්සේ දේශනා කරනවා, මහා සාගරයේ කුමන තැනකින් දිය දෝතක් ගත්තත් එය ලූණු රසයි වගේ, මේ උතුම් සද්ධර්මය කොතැනින් ගත්තත්, ධර්මය තුළින් විමුක්තියේ රසය මයි අපි ලබන්න  ඕනේ කියල. පින්වත් ඔබ සද්ධර්මය ඇසුරු කළත්, සද්ධර්මය තුළින් ඔබ ලබන්නේ, විමුක්තියේ රසයෙන් තොර ආශ්වාදයේ දුහුල් වින්දනයෙන් එතුනු විවිධ වූ නීරස භව රසයන් නම්, එය සැබෑ සද්ධර්මයෙන් ගත් දිය දෝතක් නම් වෙන්න බැහැ. මේ සිත, එ් කියන්නේ මේ පංචඋපාදානස්කන්ධ ලෝකය, අතීතයක් පුරාවට පටිච්චසමුප්පන්නව කැමති අයුරින්, කැමති අරමුණු ඔස්සේ ඇවිදලා තිබෙනවා. මේ මොහොතේ පින්වත් ඔබ ඔබේ හෘද සාක්ෂියට තට්ටුකොට අසන්න, අද දවසේ පින්වත් ඔබේ සිත කැමැති, කැමැති අරමුණු ඔස්සේ සහ අකමැති, අකමැති අරමුණු ඔස්සේ, කොතෙක් නම් ඇවිදින්නට ඇතිද කියලා. එ් ඇති වුණා වූ සිතුවිලි කොතෙක් නම් අනාගත භවයන් උදෙසා සංස්කාරයන් සකස්කොට දෙන්නට ඇතිද? බුදුරජාණන් වහන්සේ දේශනා කරනවා, මහා සාගරයේ රන්, රිදී, මුතු මැණික් වැනි මහා වටිනාකමැති නිධානයන් තිබෙනවාය කියලා. මෙම වස්තූන් කෙරෙහි ඇති තෘෂ්ණාව නිසා මයි අසුරයින් මහා සාගරයට ප‍්‍රිය කරන්නේ කියලා. මේ උතුම් සම්මාසම්බුද්ධ ශාසනයේත් මිල කළ නොහැකි, මහා වටිනාකමැති සත්තිස් බෝධිපාක්ෂික ධර්මයන් තිස් හතක් බුදුරජාණන් වහන්සේ දේශනා කොට තිබෙනවා. මේ උතුම් සම්මා සම්බුද්ධ ශාසනයට ප‍්‍රිය කරන ඔබ, ඔබේ සිත කෙලෙස් වැඩෙන, කැමති සහ අකමැති අරමුණුවලට යටත්වීමට ඉඩ නොදී සත්තිස් බෝධිපාක්ෂික ධර්මයන්ගේ ආරක්ෂාවට ගන්න දක්ෂවෙන්න. කාමයේ සහ රූපයේ ආශ්වාදයෙන් පෝෂණය වුණා වූ සිත කාමලෝක, රූපි සහ අරූපි ලෝක වැනි ඈත දුරගමන්, සිත ගමන් කරන්නේ පටිච්චසමුප්පන්නව දුර භවගමන් සම්බන්ධයෙන් අපි සතු විශේෂඥ දැනීම් නිසාමයි. සිත කීවත්, විඤ්ඤාණය කීවත්, දුක කීවත්, පංචඋපාදානස්කන්ධය කීවත් මේ සියල්ලේ ම අර්ථය තෘෂ්ණාවෙන් තෙත්වුනා වූ ඵස්සයක්ය කියන අර්ථයයි. දුකේ සහකරුවන් සියලූ දෙනාගේ ම මුල බීජය, තෘෂ්ණාව වුවත් පින්වත් ඔබ මේ ධර්ම සටහන කියවන්නේත්, ආශ්වාදයෙන් පෝෂණය කොටගත් රූප, වේදනා, සංඥා, සංස්කාර, විඤ්ඤාණ ගොඩක සිරකරුවෙක් වෙලා නම්, එතැනදීත් ඔබ භව උගුලේ සිරවෙලයි සිටින්නේ. මෙය සටහන් තබන භික්ෂුව සහ ධර්ම කරුණු මුල් කරගෙන බොහොම සියුම්ව, ධර්මයේ ආශ්වාදය සහ සංඝයා කෙරෙහි ආශ්වාදය ඔබ තුළ ඇතිවෙන්න පුළුවන්. බුදුරජාණන් වහන්සේ දේශනා කරනවා, දක්ෂ දුනුවායෙක් අශ්වරෝමයක් දෙකට පැලෙන්නට, තම දුන්නෙන් විදිනවාය කියන කාරණය පුදුමයක් නොවේය කියලා. නමුත් යම් පින්වතෙක් තෙරුවන් කෙරෙහිත්, විදර්ශනාත්මක ධර්මයන් කෙරෙහිත්, තෘෂ්ණාවේ ආශ්වාදයෙන් බැහැර වෙලා, මේ සියලූ සංස්කාරයෝ අනිත්‍යයි කියල, දුකයි, අනාත්මයි වශයෙන් නුවණින් දකින්න දක්ෂ නම්, එයමයි මේ ලෝක ධාතුවේ පුදුම විය යුතු කාරණය කියලා. පින්වත් ඔබ නිරතුරුව ම අලූත් කෙනෙක් වෙන්න, සද්ධර්මය ශ‍්‍රවණය කරන කොට සහ කියවනකොට, අපි නිරතුරුව ම තෙරුවන් කෙරෙහි ශ‍්‍රද්ධාවෙන්, ශීලයෙන්, ප‍්‍රඥාවෙන් අපිව අලූත් වෙනවා. මේ ”මහ රහතුන් වැඩි මඟ ඔස්සේ” සටහන කියවන ඔබ වර්තමානයේ විදර්ශනාත්මක ධර්මයන්ගෙන් අලූත් වෙලා සිටින්නේ. එ්ත් මේ සියල්ල තවත් පැය කිහිපයකින් පරණ වෙන්න දෙන්න එපා. බුදුරජාණන් වහන්සේ දේශනා කරනවා, දෙවැනි ගමන දවසේ, නිවසට අලූතින් කැන්දාගෙන පැමිණි මනාලිය, අලූත් නැන්දා, මාමාට හරිම කීකරුයි කියලා. අලූත් ඥාතීන්ට ගරුත්වයෙන් සළකනවාය කියලා. නමුත් කාලය ගෙවී ගිහින්, අලූත් මනමාලිය පරණ වෙද්දි, ඇය නැන්දා මාමා සමඟ ගැටුම් ඇති කොටගන්නවා. ඇය ස්වාධීන වෙන්නට, අධිපතිභාවය ලබන්නට උත්සාහ ගන්නවාය කියලා. එ් නිසා ම බුදුරජාණන් වහන්සේ දේශනා කරනවා, පින්වත් ඔබේ සිතත්, නිවසට අලූත ගෙනා මනමාලියකගේ සිතක් බවට පත්කොට ගන්නය කියලා. මේ සටහන කියවා ඔබ තුළ සකස්වෙන, විදර්ශනාත්මක සිත, පරණ වෙන්න දෙන්න එපා. අලූත ගෙනා මනමාලියකගේ සිත සේ සෑම නිමේෂයකදී ම නිහතමානීව විදර්ශනාත්මක අලූත්භාවය සහ නැවුම්භාවය සිහියෙන් යුතුව ආරක්ෂාකොටගන්න. බුදුරජාණන් වහන්සේ දේශනා කරනවා, බුද්ධරත්නය, ධර්මරත්නය, සංඝරත්නය කෙරෙහි විදර්ශනාත්මක ආර්ය සද්ධාව වඩමින්, උතුම් ආජීවඅෂ්ටමක ශීලය කෙරෙහි විදර්ශනාත්මක ආර්ය ශීලය ඇතිකොටගත් පින්වතා, පංචඋපාදානස්කන්ධයේ අනිත්‍යභාවය දකින දිශාවට, මධ්‍යස්ථ වීර්්‍යයෙන් ගමන් කරන පින්වතෙක් වෙනවා ය කියලා. මේ රාත‍්‍රියේ සුළෙඟ් වේගය හුඟාක් වැඩියි. පරිසරයේ ගහ කොළ තරඟයට වගේ, එහා මෙහා පැද්දෙන හඬ භික්ෂුවට ඇසෙනවා. සුළඟට අධිපති සුළං වළාහක දෙවියන්, මේ රාත‍්‍රියේදී සුළඟ සමග මුහුවී, සුවසේ කාමයේ ආශ්වාදයන් විඳිනවා ඇති. සුළඟ උපාදානය කොටගෙන, සවසට මුහුදු වෙරළට යන, ගාලූමුවදොර පිටියට යන පින්වතුන්ලා සමාජයේ කොතෙක් නම් සිටිනවාද? අපිට මරණාසන්න මොහොතේ සුළං ආශ්වාදය පිළිබඳව තෘෂ්ණාවක් ඇතිවුණොත්, උපාදාන පච්චයා භවෝ. අපිත් සුළඟ උපාදානය කොටගත් සුළං වළාහක දෙවියෙක් වෙලා උපදින්න පුළුවන්. </Content>
    <Content name="book16chapter4" translatable="false">භික්ෂුව මුණගැසෙන්නට පැමිණි මැදිවියේ මහත්මයෙක් ප‍්‍රකාශ කළේ, ස්වාමීන් වහන්ස, මගේ නෝනාගේ කන්දොස්කිරියාව අහලා මට දැන් ජීවිතයත් එපා වෙලාය තිබෙන්නේ කියලා. මගේ නෝනා කිසිම දෙයකින් සෑහීමකට පත්වෙන්නේ නැහැ. නොසෑහීම ජීවිතය කොටගත් නෝනා මහත්මියක්ය කියලා. මම වෙළඳපොළට ගිහිල්ලා වටිනාම හොඳම ඇඳුමක් පැළඳුමක්, ආහාරයක්, ගෘහ උපකරණයක් ගෙනත් දුන්නත්, එ්ක අතට අරගෙන අසන්නේ අපෝ මීට වඩා හොඳ එකක් තිබුණේ නැද්ද කියලා. කිසිම දවසක අනේ මේක නම් බොහෝම හොඳයි කියලා, මට සතුටක් නම් දීලා නැහැය කියලා. එ් මහත්මයා කියනවා, ස්වාමීන් වහන්ස, මට දැන් හොඳටෝ ම තේරෙනවා, මට ඇයව සෑහීමකට පත්කරන්න බැහැය කියලා. මොකක්ද මේකට හේතුව කියලා එ් මහත්මයා ප‍්‍රශ්න කරනවා. භික්ෂුවට මුණගැසුණ තවත් විවාහක මහත්මයෙක් ප‍්‍රකාශ කළේ, ස්වාමීන් වහන්ස, මම චොකලට් එක සාක්කුවේ සඟවාගෙන, ඔයාට අද ටොපියක් තමයි ගෙනාවේ කියලා එම ටොපිය තමාගේ නෝනාට දෙනවා. ඇය එම ටොපියෙනුත් සෑහීමකට පත්වෙනවා. ඇයට දුන් ටොපිය වෙනුවෙනුත් කෘතවේදී වෙනවාය කියලා. මොකක්ද මේ සමාජ ජීවිතය තුළ උඩුදුවන සෑහීමට පත්වීම සහ නොසෑහීමට පත්වීමේ ප‍්‍රශ්නයේ ධර්මානුකූල හේතුව. යම් පින්වතෙකුට හෝ පින්වතියකට සෑහීම සහ නොසෑහීම කාරණාවන් පහක් කෙරෙහි ඇතිවෙන්න පුළුවන්. එම කාරණාවන් පහ තමයි රූප, වේදනා, හඳුනාගැනීම්, සංස්කාර සහ විඤ්ඤාණ ධර්මතාවයන්. යම් පින්වතෙක් තුළ ඉහත කාරණාවන් පහ කෙරෙහි සෑහීම සහ නොසෑහීම ඇතිවෙන්නේ අහේතුවක් නිසා නම් නොවේ. හේතුවක් නිසා මයි. නොසෑහීම තුළ ජීවත්වෙන මෙවැනි පින්වතුන් හුඟදෙනෙක් පටිච්චසමුප්පන්නව පෙර ජීවිතවල ඉතාමත් ධනවත්, ප‍්‍රභූ, මහේශාක්‍ය ජීවිතගත කළ පින්වතුන්. එසේත් නැතිනම් මධ්‍යම පාන්තික ඇති හැකි ජීවිත ගතකළ පින්වතුන්. මෙම පින්වතුන් පෙර ජීවිතවල ධනවත්භාවය නිසාම ඉස්තරම් දේවල්, වටිනාම දේවල්, රසවත් ම දේවල් පරිහරණය කළ පින්වතුන්. මේ අය ඇඳුමක්, ආහාරයක්, වාහනයක්, නිවසක් පරිහරණය කළා නම් හොඳම වටිනාම දේවල් තමයි පරිහරණය කළේ. නමුත් පෙර ජීවිතයේදී මොනතරම් වටිනා, හොඳම දේවල් පරිහරණය කළත්, මෙම පින්වතුන්ලා තම තමන්ගේ ආදායම්වලට, සමාජ තත්ත්වයට අදාළව ප‍්‍රණීතව, පිරිසිදුව, විසිතුරුව දන් දුන්නෙ නැහැ. පෙර ජීවිතයේ දී තමන්ගේ පෙර පින නිසාම ප‍්‍රණීත, විසිතුරු, මහේශාක්‍ය සංස්කාරයන් පරිහරණය කළත්, මහා සංඝරත්නයට, අන්‍ය ආගමික පූජකතුමන්ලාට, උපාසක උපාසිකාවන්ට, සාමාන්‍ය ජනතාවට දුන්න දානයන් සහ පරිත්‍යාගයන් අප‍්‍රණීත, නොවිසිතුරු, නොවටිනා දානයන් තමයි පූජා කළේ, පරිත්‍යාග කළේ. එම දානයන්ගෙන් සහ පරිත්‍යාගයන්ගෙන් අනුන් නොසැහිම නිසා ම, එහි විපාකයන් වශයෙන් මේ ජීවිතයේ දී තමන්ට ලැබෙන කිසිම දෙයකින්, තමන් සෑහීමකට පත්වෙන්නේ නැහැ. පින්වත් ඔබ පෙර ජීවිතයේදී දන් දුන්න නිසා එහි විපාක හැටියට, ඔබට අවශ්‍ය දෙය ලැබෙනවා. නමුත් දානය ලබන්නා සෑහීමට පත්වෙන ආකාරයට දන් පූජා නොකළ නිසා, ලෝභ සිතින් දන් පූජාකළ නිසා එහි විපාකයන් හැටියට ඔබට ලැබෙන කිසිවකින් ඔබ සෑහීමකට පත්වෙන්නේ නැහැ. නොසෑහීමේ දුක තුළම ඔබ ජීවත්වෙනවා. භික්ෂුව මේ සටහන තබන්නේ පින්වත් ඔබලාගේ සැපය උදෙසායි. ලද දෙයින් සෑහීමකට පත්වෙන ජීවිතයක් උදෙසායි. පින්වත් ඔබ මහා සංඝරත්නයට වේවා, ගිහි පින්වතුන්ට වේවා, දුගීමගී යාචක පින්වතුන්ට වේවා, මහලූ නිවාසයකට වේවා, තිරිසන් සතෙකුට වේවා දානයක් පූජා කරනවා නම්, පරිත්‍යාගයක් කරනවා නම් කරුණාකර ඔබ කෙරෙහි අනුකම්පාවෙන්, පින්වත් ඔබලාගේ ආදායමට සරිලන ආකාරයට සිදු කරන්න. දෙන්නම් වාලේ දෙන්න එපා. නොදී බැරි කමට දෙන්න එපා. සඟවාගෙන දෙන්න එපා. ලෝභ සිතින් දෙන්න එපා. පින්වත් ඔබ තමන්ගේ දානයෙන්, අනුන්ව නොසෑහීමට පත් කළොත්, පින්වත් ඔබ පසුපසින් ඇදී එන සෙවනැල්ල සේ, නොසෑහීමට පත්වෙන අනාගත පටිච්චසමුප්පන්න ජීවිත ඔබටත් ලැබේවි. සමාජය තුළ ජීවත්වීමේදී අපි දකිනවා, සමහරක් ධනවත් පින්වතුන්ලාගේ දානය දීමේ ශක්තිය හුඟාක්ම දුර්වලයි. මේ දුර්වලභාවයන් සකස් වෙන්නේ, කළ්‍යාණ මිත‍්‍ර ආශ‍්‍රය, සද්ධර්ම ශ‍්‍රවණය සහ නුවණින් මෙනෙහි කිරීමේ දුර්වලභාවය නිසා මයි. මෙතැනදී අපි ඉලක්කකොට ගතයුත්තේ දුර්වල පුද්ගලයා නොව, ඔහුව දුර්වල කරන අවිද්‍යාවයි. පින්වත් ඔබ අවංකවම දුප්පත් කෙනෙක් නම්, ඔබ, ඔබේ පිණ්ඩපාත දානයට බතුයි පොල්සම්බෝලයි පූජාකරන්න. එය ඔබට මහත්ඵල මහානිශංශ පින්කමක් වෙනවා. මොකද අවංකවම ඔබට තිබෙන දෙයයි ඔබ දන්දෙන්නෙ. නමුත් යම් පින්වතෙක්, තමන් ප‍්‍රණීතව ආහාර අනුභව කරලා, අනුනට අප‍්‍රණීතව නොවටිනා, දෙවැනි ශේ‍්‍රණියේ දෙයක් පූජා කරනවා නම්, එවැනි පින්වතුන්ලාට පටිච්චසමුප්පන්නව තමන්ට ලැබෙන කිසිම දෙයකින් සෑහීමකට පත්නොවන අතෘප්තිමත් ජීවිත ලැබෙන්නට පුලූවන්. යම් දුප්පත් පින්වතෙක් තමන් උදෑසන ආහාරයට පිසගත් බත් සහ පොල් සම්බෝලය පිණ්ඩපාතයේ වැඩිය ස්වාමින් වහන්සේ නමකට පූජා කරනවා. නමුත් එම ස්වාමීන් වහන්සේගේ යම් දුර්වලතාවයක් නිසා, එම පිණ්ඩපාතයෙන් එම ස්වාමීන් වහන්සේ සෑහීමකට පත්වෙන්නේ නැහැ. එම ස්වාමීන් වහන්සේ සෑහීමකට පත් වූයේ නැතත්, එම පිණ්ඩපාතය පූජා කළ දුප්පත් පින්වතා තුළ ශ‍්‍රද්ධාව, ගරුත්වය, කර්මය, කර්මඵල විශ්වාසය තිබුණා නම්, එම පිණ්ඩපාතය මහත්ඵල මහානිශංස වෙනවා. තමන්ට ලැබුණු දෙයින් තමන් නොසෑහුනේ, එම ස්වාමීන් වහන්සේගේ සංස්කාරයන්ගේ විපාකදීමේ යථාස්වභාවය නොදන්නා නිසා මය. යම් පින්වතෙක් තමන්ට ලැබෙන දෙයින් සෑහීමකට පත්නොවන ජීවිතයක් නම් ගතකරන්නේ, කරුණාකර ඔබේ ආදායමට ගැලපෙන ආකාරයට පරිත්‍යාගයන් සිදු කරන්න. එවිට සෑහීමකට පත්වීමට අදාල සංස්කාරයන් ඔබ තුළින් ශක්තිමත් වේවි. මෙය සටහන් තබන භික්ෂුව අද උදෑසන ගම්මානයේ නිවාස අටකට පිණ්ඩපාතයේ වැඩියා. නිවාස තුනකින් ම ලැබුණේ බත් පමණක් මයි. භික්ෂුව එම බත් හැන්දත් සෑහීමකින් පිළිගත්තේ දිව්‍ය භෝජනයක් වගේ මයි. මොකද දානය කියන්නේ එ් තරම්ම දුර්ලභ අර්ථයක්. බුදුරජාණන් වහන්සේ දේශනා කරනවා, පංචඋපාදානස්කන්ධ ලෝකය තුළ සකස්වෙන දිනන්න අපහසු ම යුද්ධය තවන් සතු යමක් අනුනට දන්දීම ය කියලා. පංචඋපාදානස්කන්ධ ලෝකය තුළ හටගන්නා යමක් දෙම්දෝ සහ යමක් නොදෙම්දෝ යැයි ඇතිවෙන ඇලීම් සහ ගැටීම් සිතුවිලි යුද්ධයෙන්, මම දන් දෙමි යැයි කියන පාර්ශවය ජයග‍්‍රහණය කිරීම, තෘෂ්ණාවෙන් නිරතුරුව ම තිරිහන්වෙන ලෝකයේ දුර්ලභ ම ජයග‍්‍රහණයක් යැයි බුදුරජාණන් වහන්සේ දේශනා කරනවා. යම් දුප්පත් පින්වතෙක් බත් හැන්දක් පමණක් පාත‍්‍රයට පූජා කරද්දී, අපි දකින්නේ මේ උතුම් සම්මා සම්බුද්ධ ශාසනයට තවත් ඉදිරියට යන්න පුළුවන්ය කියලා. එයත් භික්ෂූන් වන අපි පිණ්ඩපාත ගමනේදී ලබන නික්ලේශි ආත්මතෘප්තියක්. මාර්ගය තුළ හික්මෙන ස්වාමීන් වහන්සේ නමක් පිණ්ඩපාතයේ වැඩිය යුත්තේ, තමන් නොලැබූ, විදර්ශනාමය අවබෝධයන් ලැබීම උදෙසා, කය පවත්වාගෙන යාමට ආහාර සොයාගැනීම උදෙසා පමණක් මයි. බුදුරජාණන් වහන්සේ අපිට අවවාද කොට තිබෙනවා, පිණ්ඩපාත චාරිකාවට අදාළව පනවා ඇති සේඛියා ධර්මයන්ට යටත්ව, ඉර වගේ, සඳ වගේ තැන් තැන්වල නොනැවතී පිණ්ඩපාත චාරිකාවේ වඩින්නය කියලා. නමුත් අතීතයේ වැඩ සිටි මහරහතන් වහන්සේලා පිණ්ඩපාතයේ වැඩියේ ආහාර සොයාගෙන පමණක් ම නොවේ. උන්වහන්සේලාට පිණ්ඩපාත චාරිකාවේ දී ආහාර කියන සංඥාව නොවැදගත් සංඥාවක්. උන්වහන්සේලා පිණ්ඩපාත චාරිකාව ප‍්‍රයෝජනයට ගත්තේ, ගිහි පින්වතුන් තුළ තෙරුවන් කෙරෙහි ශ‍්‍රද්ධාව, ගරුත්වය, ශක්තිමත් කොට දීමටයි. උන්වහන්සේලා, බත් හැන්දක් පූජා කළත් සිත පිරෙන්න පින් අනුමෝදන් කරනවා. යම් නිවසකින් අද දානයට පූජාකරන්න මුකුත් නැහැය කියලා කිව්වොත්, එ් නොලැබීමත් උන්වහන්සේලාට සුන්දර අවස්ථාවක් මයි. පූජාකරන්න යමක් නැහැය කියපු පින්වතාටත් අභිවාදනශීලිස්ස කියලා පින් අනුමෝදන් කරනවා. එවිට එම පින්වතුන් තුළ මහා සංඝරත්නය කෙරෙහි දානය කෙරෙහි ඡුන්දය වැඩි වෙනවා. එය සම්මා සම්බුද්ධ ශාසනයට ශක්තියක් මයි. මේ උතුම් ශාසනයේ ආයුෂය දීර්ඝකොට ගන්න නම්, භික්ෂු, භික්ෂුණී, උපාසක, උපාසිකා සිව්වනක් පිරිසම සතර ඍධිපාද ධර්මයන් වඩන්ට  ඕනේ. එවිටයි ශාසනයේ ආයුෂ දීර්ඝ වෙන්නේ. ගිහි පින්වතුන්ලා ඉදිරියේ මහසංඝරත්නය වර්ණවත් විය යුතුයි කියලා බුදුරජාණන් වහන්සේ දේශනා කොට තිබෙනවා. ස්වාමින් වහන්සේලාගේ වර්ණය කියන්නේ උතුම් ශීලයයි. අපි ශීලයෙන් දුර්වල වුණොත් අපේ වර්ණය අවපැහැ ගැන්වෙනවා. අපිව දැකීමට අප‍්‍රසන්න වෙනවා. එ් නිසා ම අපි කුඩා වරදෙහිද බිය ඇතිකොට ගත යුතුව ඇතැයි බුදුරජාණන් වහන්සේ අවවාද කොට තිබෙනවා. අවපැහැයට සමාජය ප‍්‍රිය මනාප නැහැ. එ් නිසා ම අපි ශීලයෙන් වර්ණවත් විය යුතුයි. බුදුරජාණන් වහන්සේ භික්ෂුවකගේ වර්ණය කියලා කියන්නේ, සමේ පැහැය වන සුදු, කළු හෝ තලෙළු පැහැය නොවේ. සම කියන්නේ පඨවි ධාතුව නියෝජනය කරන දෙතිස්කුණුපයන්ගෙන් එකක් පමණක් මයි. ධර්මානුකූලව භික්ෂුවකගේ වර්ණය කියන්නේ, සම්මා දිට්ඨි සහ සම්මා සංකප්පයන්ගෙන් පෝෂණය වූ ශීලයේ ඵලය වන, ඉන්ද්‍රිය සංවරයයි. මිච්චා ආජීවයන්ගෙන් බැහැර වූ සම්මා ආජීවයයි. තමන්ට ලැබුණු සිව්පසය ප‍්‍රත්‍යවෙක්ෂාවෙන් පරිහරණය කිරීමයි. යම් භික්ෂුවක් ඉහත කාරණා තුනෙන් පරිපූර්ණ නම්, එම භික්ෂුව අවර්ණවත් ලෝකය ඉදිරියේ එ්හිපස්සිකව වර්ණයෙන් බබලනවා. දෙවියන්, මනුෂ්‍යයින්, බ‍්‍රහ්මයින් එම භික්ෂුවට වන්දනා කරනවා. දුකෙන් පිරි ලෝකයට පින හෙවත් සැපය බෙදා දෙන උල්පතක් වෙනවා. භික්ෂු සමාජයේ ජීවත්වෙන අපි දුර්වර්ණ වුණොත් දෙවියන්, මනුෂ්‍යයන්, බ‍්‍රහ්මයින් අපිව දකින්න ප‍්‍රිය වෙන්නේ නැහැ. මොනතරම් ලස්සන, කඩවසම්, සුදු පැහැ ස්වාමීන්වහන්සේ නමක් වූව ද ශීලයෙන් දුර්වර්ණ නම් දෙවියන්ට, මනුෂ්‍යයින්ට, බ‍්‍රහ්මයින්ට උන්වහන්සේව පෙනෙන්නේ ආකර්ෂණීය නොවන අවර්ණයකින් මයි. භික්ෂු සමාජයේ වර්ණය වන ශීලය දුර්වල නම් අපට කවදාකවත් සංඝ සමාජයට පොදු ධර්මානුකූල සැපය ලබන්න බැහැ. භික්ෂු සමාජයේ සැපය කියලා බුදුරජාණන් වහන්සේ දේශනා කොට තිබෙන්නේ, ලොකු පන්සල්, ආරණ්‍ය, යානවාහන, මිල මුදල්, පදවි තනතුරු නොවේ. මේවා දුක උනන උල්පත් යැයි ධර්මයේ සඳහන් වෙනවා. සංඝ සමාජයේ උතුම් සැපය කියන්නේ, සම්මා වායාමෝ, සම්මා සති, සම්මා සමාධි තුළින් පෝෂණය වූ ධ්‍යානගත සිතයි, මෛත‍්‍රී ධ්‍යානයයි. සංඝ සමාජයේ ධ්‍යාන සැපය ලබන භික්ෂුව මාරයාගේ දෑස් අන්ධ කළ භික්ෂුවක් යැයි, බුදුරජාණන් වහන්සේ දේශනා කොට තිබෙනවා. මාරයාගේ දෑස් අන්ධ කළා කියන්නේ, තාවකාලිකව කාමයන්ගේ දොරටු වසා දැමුවා ය කියන කාරණයයි. එවැනි භික්ෂුවකට දෑස් තිබුණත්, එම දෑසෙන් රූප රිංගා යන්නේ නැහැ. කන තිබුණත්, ශබ්ද කනෙන් රිංගා යන්නේ නැහැ. සළායතනයන්ගේ වැසූ දොරටු සහිතවයි එම භික්ෂුව ජීවත් වෙන්නේ. එම භික්ෂුව දස දිශාවට ම පතුරණ මෙත් සිත එම භික්ෂුවගේ නහර වැල් දිගේ ගමන් කරන රුධිරය පවා පිරිසිදුකොට, ශීලයේ වර්ණයටත් සමාධියේ සැපයටත් පෝෂණයක් මයි ලබා දෙන්නේ. </Content>
    <Content name="book16chapter5" translatable="false">ලොව්තුරා බුදුරජාණන් වහන්සේ දේශනා කරනවා, මහණෙනි සද්ධර්මයට දායාද වෙන්න, ශීලයට, සමාධියට, ප‍්‍රඥාවට, ඥාණ දර්ශනයන්ට, විමුක්තියට දායාද වෙන්න කියලා. ඔබලාගේ ශාස්තෘන් වහන්සේ උතුම් නිකෙලෙස් විවේකයෙන් ගතකරත්දී මාගේ ශ‍්‍රාවකයින් වන ඔබලා අවිවේකයෙන් නොහික්මෙන්න එපාය කියලා. උතුම් සංඝ සමාජයේ අපිට රට, ජාතිය, ආගම, පන්සල, ආරණ්‍යය, සමාජ වගකීම්, මේවා නිසා විවේකය ගොඩාක් අඩුයි. මේ දවස්වල කොරෝනා ඇඳිරි නීතිය නිසා, ලොකු විවේකයක් අපිට ලැබිලා තිබෙනවා. නමුත් එ් විවේකයත් අපි ගත කරන්නේ, මරණ බියෙන් නම්, රෝග බියෙන් නම්, සැකය විසිරුණු සිතින් නම්, කොරොනාව නිසා අපිට ලැබුණු විවේකයත්, ධර්මානුකූලව කෙලෙස් වඩන අවිවේකයක් මයි. ධර්මානුකූලව අපි විවේකයක් ලැබුවාය කියන්නේ, කාම්ච්ඡුන්ද, ව්‍යපාද, ථීනමිද්ධ, උද්දච්ච කුක්කුච්ච, විචිකිච්ඡුා පංචනීවරණ ධර්මයන්ගෙන් තාවකාලිකව හෝ මිදි, සම්මා සමාධිමත් සිතින් වාසය කිරීමයි. අපි දවසේ පැය විසි හතරම, කුටියට වෙලා විවේකීව, කාම සිතුවිලි වඩනවා නම්, ද්වේශ සිතුවිලි වඩනවා නම්, ලෝභ සිතුවිලි වඩනවා නම්, අපේ ජීවිත අන්ත අවිවේකි ජීවිතයකි. පින්වත් ඔබ ලෝභ, ද්වේශ, මෝහ, සිතුවිලි ඔස්සේ තෘෂ්ණාව පෝෂණය කරන මොහොතක් පාසාම, තෘෂ්ණාව හේතුවෙන් උපාදානය ද, උපාදානය හේතුවෙන් භවය ද, ඔබ තුළින් ම පටිච්චසමුප්පන්නව පෝෂණය කරනවා. ඔබ විවේකයෙන් කුටියේ සිටියාට තෘෂ්ණාවෙන්, නිත්‍ය, සැප, සුභ, ආත්මීය, සංඥාවෙන්, යම් රූපයක්, විඳීමක්, සංඥාවක්, සංස්කාරයක්, විඤ්ඤාණ ධර්මයන් අල්ලා ගන්නා මොහොතේදී, ඔබ භවයට දුවමිනුයි සිටින්නේ. ඔබට නොතේරුණාට ඔබ භව ගමනේ හති දමමිනුයි සිටින්නේ. විවේකි-කුටියෙත්, විවේකි- කාමරයෙත් අපි ලබන අවිවේකය එයයි. මේ උතුම් සම්මා සම්බුද්ධ ශාසනයේ, නොසැලෙන, නොකැඩෙන නික්ලේෂී අර්ථවත් ම විවේකයක් තිබෙනවා. එ් විවේකය තමයි, අවිද්‍යාව නිරෝධය කිරීමෙන්, බුදුරජාණන් වහන්සේ, ඇතුළු මහා රහතන් වහන්සේලා ලබන ආර්ය විවේකය. අවිද්‍යාව ප‍්‍රහීනය නොකළ භික්ෂුවක් ලබන සම්මා සමාධියේ ධ්‍යානගත විවේකය, අනාර්්‍ය විවේකයක්. එය කැඩෙන විවේකයක්, සැලෙන විවේකයක්, වේදනාවේ ආශ්වාදය හේතුවෙන් රූපාවචර සහ අරූපාවචර උපාදානයන්ට බැඳී යන, එ් බැඳීයාම නිසා ම නැවත භවය, ජාති, ජරා, මරණ, ව්‍යාධි, පෝෂණය කරන විවේකයක්. එ් කියන්නේ මාරයාගේ ඇස වසා භව ගමනේ දුවන විවේකයක්. ලොව්තුරා බුදුරජාණන් වහන්සේලා, උතුම් මහරහතන් වහන්සේලා සතු ආර්්‍ය විවේකය, පටිච්චසමුප්පාද ක‍්‍රියාවලිය නිරෝධය කළ විවේකයක්. ආධ්‍යාත්මික රූපයත්, බාහිර රූපයත්, විඤ්ඤාණයත් එකතුව සකස්වෙන, ඵස්සය ඉදිරියේ තෘෂ්ණාවේ ”කිරි මුල්” පවා විනාශකොට දැමූ පංචඋපාදානස්කන්ධ ලෝකය තුළ නොදුවන, එ් නිසා ම හති නොදමන ආර්ය විවේකයක්. ඔබ ලබන අනාර්ය විවේකයේදි ඇලීම් සහ ගැටීම් දෙක තාවකාලිකව යටපත්කොට, උපේක්ෂාව පෝෂණය කරන අතර, ඔබ ලබන ආර්ය විවේකයේදි, ඇලීම්, ගැටීම් උපේක්ෂා ධර්මයන් තුනම නිරෝධය කොට දමනු ඇත. ලොව්තුරා බුදුරජාණන් වහන්සේ ආර්්‍ය විවේකයෙන් වැඩ සිටියදි, ශ‍්‍රාවක භික්ෂූන් වන අපි කෙසේද විවේකයෙන් හික්මිය යුත්තේ. කෙසේද ඊට මාර්ගය මතුකොට ගත යුත්තේ කියලා බුදුරජාණන් වහන්සේ අපිට දේශනාකොට තිබෙනවා. ශාස්තෘන් වහන්සේ විසින් පින්වත් භික්ෂූන් වන අපිට යම් ධර්මයක් ප‍්‍රහාණය කර දමන්න යැයි දේශනා කොට තිබේ නම් එම විනාශකාරි ධර්මයන් ප‍්‍රහාණය කොට දමන්න. ශාස්තෘන් වහන්සේ කුමන ධර්මයන් ද ප‍්‍රහාණය කොටදමන්න කියලා අපිට කියන්නේ, අසත්පුරුෂ ආශ‍්‍රය, අසද්ධර්මයන්, අනුවණින් මෙනෙහි කිරීම, අපේ භික්ෂු ජීවිතවලින් බැහැර කරන්න. අසත්පුරුෂ පුද්ගලයා තමා පමණක් නොවේ, වැරදි ධර්මයන්, විකෘති ධර්මයන්, වැරදි ප‍්‍රතිපදාවන් දේශනා කරලා අනුන්වත් විනාශකොට දමනවා. උතුම් තෙරුවන් සරණ කෙරෙහි සැක උපදවන, තෙරුවන්ගේ උතුම් ගුණයන් විකෘති කරන, උතුම් විනය ධර්මයන් අඩු තක්සේරුවකට දමන, මාර්ගඵල උන්මාදය ඉහ වහා ගිය, කර්මය කර්මඵල විශ්වාසය නොහඳුනන, මිච්ඡුා දෘෂ්ටිය ජීවිතවලින් බැහැර කරන්න, ප‍්‍රහාණය කරන්න. වැඩිහිටියන්ට ගරු නොකරන, තමා තමාට ම හිංසා පීඩා කොටගන්න, නෙක්ඛම්මය වඳ බැස්සා වූ, වචනයේ සංවරභාවයක් නැති, මිච්චා ආර්ය අෂ්ටාංගික මාර්ගය, අපේ භික්ෂු ජීවිතවලින් ප‍්‍රහාණය කරන්න. උතුම් සම්මා දිට්ඨියෙන් සහ සම්මා සංකප්පයන්ගෙන් පෝෂණය නොවූ මිච්චා සතිය, මිච්චා සමාධිය අපේ භික්ෂු ජීවිතවලින් ප‍්‍රහාණය කරන්න කියලා බුදුරජාණන් වහන්සේ දේශනා කරනවා. අපගේ භික්ෂු ජීවිත තුළ වැඩෙන ශීල විශුද්ධියේ සහ චිත්ත විශුද්ධියේ, දුර්වල භවයන් නිසා ම, අපි අපේ ජීවිතවලට ගලපා නොගන්නා උතුම් පටිච්ච සමුප්පාද ධර්මයන්, පංචඋපාදානස්කන්ධ ධර්මයන් හේතුවෙන් සකස්වෙන දිට්ඨි විශුද්ධියේ දුර්වලභාවයන් හේතුවෙන් අපි තුළ බුර බුරා වැඩෙන සංස්කාරයන්ගේ නිත්‍යභාවය දකින නිවන් මාර්ගය අවහිර කරන පළමු කඩඉම, සක්කාය දිට්ඨි, විචිකිච්ඡුා සහ අන්‍යශීල වෘතයන් වහ වහා අපේ භික්ෂු ජීවිතවලින් ප‍්‍රහාණය කොට දමන්නය කියලා, බුදුරජාණන් වහන්සේ ශ‍්‍රාවක අපිට සිහිපත් කොට දෙනවා. පින්වත් ඔබට, අධිමාන්නයේ කිරුළු පළඳවන නෙක්ඛම්ම සංකප්පය වඳ බැහැපු තැන, ලෞකික ප‍්‍රඥාව දුර්වල වූ තැන, සරුසාරව වැඩෙන සක්ඛාය දිට්ඨියේ කුණු හැව, පින්වත් ඔබ පංචඋපාදානස්කන්ධ ධර්මයන්ගේ සහ පටිච්චසමුප්පාද ධර්මයන්ගේ උපකාරයෙන් නිරෝධය කොට උතුම් සෝවාන්ඵල අවබෝධය අවංකව ලැබුවාට පසුව, ඔබේ ඊළඟ අභියෝගය වෙන්නේ කාම, රාග, පටිඝ ධර්මයන් මයි. බුදුරජාණන් වහන්සේ දේශනා කරනවා පංචඋපාදානස්කන්ධ ධර්මයන්ගේ අනිත්‍යභාවය තවදුරටත් දකිමින්, මේ කාම, රාග, පටිඝ ධර්මයන් ප‍්‍රහාණය කරන්නය කියලා. පංචඋපාදානස්කන්ධ ධර්මයන්ගේ අනිත්‍යභාවය තවදුරටත් දකිමින් කාම, රාග, පටිඝ ධර්මයන් නිරෝධය කළ අනාගාමී අවබෝධය ලැබූ පින්වතාට ඉතිරිව ඇති, අනුශය අවිද්‍යාව තවදුරටත් පංචඋපාදානස්කන්ධ ධර්මයන්ගේ අනිත්‍යභාවය දකිමින් ම එ් අවිද්‍යා අනුශය ප‍්‍රහාණය කොට දමන්න කියලා බුදුරජාණන් වහන්සේ දේශනා කරනවා. ලොව්තුරා බුදුරජාණන් වහන්සේත්, උතුම් රහතන් වහන්සේලාත් අතීතයේ විවේකීව, ආර්්‍ය විවේකයෙන් වැඩ සිටියේ, ඉහත පළිබෝධ ධර්මයන් තම ජීවිත තුළින් ප‍්‍රහාණය කොට දැමූ නිසා මයි. දෙවනුව බුදුරජාණන් වහන්සේ දේශනා කරනවා, මේ උතුම් සම්මා සම්බුද්ධ ශාසනය, ලිහිල් කොටගන්න එපාය කියලා. දීපංකර බුදුරජාණන් වහන්සේගේ පාද මූලයේ පටන් තෘෂ්ණා පච්චයා උපාදානං, උපාදාන පච්චයා භව, භව පච්චයා ජාති, ජරා, ව්‍යාධි, මරණ ඔස්සේ සාරා සංඛ්‍ය කල්ප ලක්ෂ ගණනාවක් පටිච්චසමුප්පන්නව බෝධිසත්වයන් වහන්සේ සිදුකරන ලද මහා පරිත්‍යාගයන් ලිහිල්කොට දකින්න එපා. මහා සාගරයේ ජලයට වඩා රුධිරය දන් දීලා, මහ පොළොවේ පස්වලට වඩා ශරීර මාංශ දන්දීලා, දස පාරමී ධර්මයන්ගේ ශක්තියෙන් පෝෂණය වූ ශාසනයක්. සක්විති රජ පදවි දහස් ගණනක් දන්දීලා පෝෂණය කළා වූ ශාසනයක්. භවාත‍්‍රයේ සියලූම සත්වයින්ට ජාති, ජරා, ව්‍යාධි, මරණ, දුකෙන් මිදීම උදෙසා, භව නිරෝධය උදෙසා අර්ථවත්ව ස්ථානගත කළ ශාසනයක්. මේ ලෝක ධාතුවේ බලයට අධිපති වසවර්ති දිව්‍ය පුත‍්‍රයාගේ බලයේ අණසක බුදුරජාණන් වහන්සේගේ ආර්ය ශීලයෙන්, ආර්ය සමාධියෙන්, ආර්ය ප‍්‍රඥාවෙන් බල රහිත කොට පිහිටවූ ශාසනයක්. බුදුරජාණන් වහන්සේ ලෝක සත්වයා කෙරෙහි මහා කරුණාවෙන් උතුම් ප‍්‍රාතිමෝක්ෂ ශීලයන් පනවා, වසර දෙදහස් හයසියයක් දීර්ඝායුෂ ලබාදුන් ශාසනයක්. මේ උතුම් සම්මාසම්බුද්ධ ශාසනය අයිති ලොව්තුරා බුදුරජාණන් වහන්සේට මයි. උන්වහන්සේගේ උතුම් සම්මා සම්බුද්ධ ඥානයට මයි. බුදුරජාණන් වහන්සේ දේශනා කරනවා, මේ උතුම් සම්මා සම්බුද්ධ ශාසනය, චතුරාර්ය සත්‍ය ධර්මයන් මුල් කොට දේශනා කළා වූ ශාසනයක්. බුදුරජාණන් වහන්සේ චතුරාර්ය සත්‍ය ධර්මයේ දී කුමක නිරෝධය ද, කුමක විනාශය ද දේශනා කරන්නේ, පංචඋපාදානස්කන්ධය කෙරෙහි තෘෂ්ණාවේ නිරෝධයයි. තෘෂ්ණාවේ නිරෝධය මූලික කොටගත්, ගුරු කොටගත් ශාසනයක්. ශ‍්‍රාවක භික්ෂූන් වන අපි චීවර, පිණ්ඩපාත, සේනාසන, ඖෂධ, චතුරාර්ය සත්‍ය ධර්මයන්ගේ අර්ථයන්ට යටත්වයි පරිහරණය කළ යුත්තේ. අපිට ලැබෙන සිව්පසය තෘෂ්ණාවේ වර්ධනය උදෙසා නම් හේතුවෙන්නේ, අපි සම්මා සම්බුද්ධ ශාසනය ලිහිල් කොට ගත්තා වෙනවා. ජාති, ජරා, ව්‍යාධි, මරණ, දුකෙන් මිදීම උදෙසා අපි ආර්ය අෂ්ටාංගික මාර්ගයේ එකම පිහිට මඟහැර, ජාති, ජරා, ව්‍යාධි, මරණ ම පෝෂණය කරන තෘෂ්ණාව පසුපස ම හඹායනවා නම්, අපි ශාසනය ලිහිල් කොට ගත්තා වෙනවා. මෙය සටහන් තබන භික්ෂුව මේ උතුම් සම්මා සම්බුද්ධ ශාසනය ලිහිල්කොට දකින්න හරිම බයයි. උතුම් චතුරාර්ය සත්‍යය ධර්මයන්ගේ අර්ථයන්ට, එක දශමයකින් හෝ භික්ෂුව අඩුවක් කරන්නේ නැහැ. භික්ෂුවගේ එකම ඉලක්කය තෘෂ්ණාව ප‍්‍රහාණය කිරීමයි. එකම මාර්ගය ආර්ය අෂ්ටාංගික මාර්ගයයි. භික්ෂුවගේ භික්ෂු ජීවිතයේ, උදේ, රාත‍්‍රී ගෙවීයන්නේ ඉහත අර්ථයන් දෙක තුළයි. ඔය අර්ථයයි ශාසනය ලිහිල්කොට නොගත්තා වෙන්නේ. මේ උතුම් සම්මා සම්බුද්ධ ශාසනයේ ලිහිල් කොට නොගැනීමේ සන්දිට්ඨික විපාකයක් තිබෙනවා. එ් විපාකය තමයි, එම භික්ෂුව ලොව්තුරා බුදුරජාණන් වහන්සේ කෙරෙහිත්, උතුම් සම්මා සම්බුද්ධ ශාසනය කෙරෙහිත් තෘෂ්ණාවෙන් බැහැර වෙනවා. සංස්කාරයන්ට අදාළව බුදුරජාණන් වහන්සේ සම්මා සම්බුද්ධ ශාසනයත් දකිනවා. සියලූ සංස්කාරයෝ අනිත්‍ය වී යනවා. ලොව්තුරා බුදුරජාණන් වහන්සේ මයි සියල්ල දන්නේ. භික්ෂුව මොකුත්ම නොදනිමි. මේ දැක්ම තුළයි ශාසන අර්ථයන්, තමන් තුළ වැඩෙන්නේ කියලා බුදුරජාණන් වහන්සේ දේශනා කරනවා. පින්වත, පෙර මහා පිනකට අපිට ලැබුණ ශාසනය ලිහිල් කොට ගන්න එපා. හදවතින් නික්ලේෂි සිතින්, සෑම මොහොතකම, තෙරුවන්ට වන්දනා කරන්න. මේ උතුම් ශාසනයට කෘතවේදී වෙන්න. දිනපතා තෘෂ්ණාවෙන් බිඳක් හෝ සියුම් කොටගන්න. අපි ශාසනය ලිහිල් කොට තැකුවොත්, කල්ප ගණනාවක් අපිට බුදුරජාණන් වහන්සේ නමකගේ මහා කරුණාව නොලැබී යාවී, අපිට අපේ ජීවිතවලින් ජීවත්වීම සඳහා ඉතිරිව තිබෙන්නේ බොහොම කෙටි ජීවිත කාලයයි. එ්ත් අපි ප‍්‍රමාද නැහැ. දැන්ම චතුරාර්ය සත්‍ය ධර්මයන් ට අදාලව, දුකට එකම හේතුව තෘෂ්ණාව බව සිතන්න. ලැබෙන සිව්පසය ප‍්‍රත්‍යවෙක්ෂාවෙන් යුතුව පරිහරණය කරන්න. අපිට සිව්පසය පිරි ඉතිරී යන්න ලැබෙන්නේ පෙර පින නිසා මයි. එ් නිසා ලැබෙන සිව්පසය තෘෂ්ණාව තුළ නොව, කර්මය කර්මඵල විශ්වාසය තුළ විදර්ශනාත්මකව විසුරුවා දකින්න. අතීත භව ගමනේ කල්ප සියක්කෝටි ප‍්‍රකෝටි ගණනක පටිච්චසමුප්පන්න ඥාතිත්වයක් තෘෂ්ණාව නමැති පාපමිත‍්‍රයා සමඟ අපි බැඳී ඇවිත් තිබෙනවා. වරෙක තෘෂ්ණාව සල්ලාලයෙක්, තවත් වරෙක තෘෂ්ණාව සිල්වතෙක්, ශාන්තුවරයෙක්, තවත් වරෙක තෘෂ්ණාව ධ්‍යානලාභියෙක් බවට සංස්කාරයන්ට අදාළව වෙස්මාරු කොට ගන්නවා. සතර අපායේ සත්වයාත්, මනුෂ්‍යයාත්, දෙවියාත්, බ‍්‍රහ්මයාත් තෘෂ්ණාවේම ඵලයක් නම්, තෙරුවන්ගෙන් තොර අබුද්ධෝත්පාද කාලයක දී තෘෂ්ණාවේ අසත්පුරුෂභාවය අපි කෙසේ නම් හඳුනාගන්න ද? බුදුරජාණන් වහන්සේ දේශනා කරනවා, යම් දවසක් එනවා මහා සාගරය සිඳී වියලි යන, යම් දවසක් එනවා මහපොළොව අළු ¥විලි බවට පත්වෙන. නමුත් අවිද්‍යාව මුල් කොට ඇති තෘෂ්ණාව සංයෝජන කොට ඇති සංසාරයේ දුවන සත්ත්වයාගේ දුක කෙළවර කිරීමක් ගැන මම නොකියමිය කියලා. අතීත සංසාරයේ සිට පටිච්චසමුප්පන්නව දුවන සත්වයාගේ මුල් කෙළවර, ආරම්භය, කාටවත්ම පෙනෙන්නේ නැහැ. කාටවත්ම සොයන්න බැහැ. අවිද්‍යාවේ ඝන අඳුරෙන් වැසිලයි තිබෙන්නේ. පින්වත් ඔබ මොහොතක් දෑස් දෙක පියාගෙන ඉහත සිතුවිල්ල චිත්තානුපස්සනාවෙන් අනිත්‍ය වශයෙන් දකින්න. එ් චිත්තානුපස්සනාවෙන් අනිත්‍ය වශයෙන් දැක්කා වූ සිතත් ධම්මානුපස්සනාවෙන් අනිත්‍ය වශයෙන් දකින්න. එවිට පින්වත් ඔබට සක්සුදක් සේ වැටහේවි ලෝකයේ මුලත්, ලෝකයේ අගත් යන දෙකම, මේ ජීවිතය නැමැති නාම රූප ලෝකය තුළ තිබෙනවාය කියලා. ප‍්‍රඥාවේ අන්ධභාවයෙන් උපන් අවිද්‍යාවේ දෑස්, ලෝකයේ මුලත්, ලෝකයේ අගත් මහ මෙරක් සේ සංකීර්ණකොට පෙන්වූවත්, මේ උතුම් සම්මා සම්බුද්ධ ශාසනය ලිහිල් කොට නොගන්නා වූ ”ආර්ය ශ‍්‍රාවකයා” සතර සතිපට්ඨාන ධර්මයන් තුළින් උපදින ප‍්‍රඥාවේ ඇසින්, මොනවට සැක හැර අවබෝධකොට ගන්නවා. ලෝකයේ මුලත්, ලෝකයේ අගත්, ලෝකයේ නිරෝධයත් මේ ජීවිතය තුළ ම, ජීවිතය තුළින් ක‍්‍රියාත්මකවෙන පටිච්චසමුප්පාද ක‍්‍රියාවලිය තුළ ම තිබෙනවාය කියලා. </Content>
    <Content name="book16chapter6" translatable="false">භික්ෂුව මේ ලිපිය සටහන් තබන මොහොතේ කොරෝනා ඇඳිරි නීතිය ඉවත් කොට තිබුනත්, පින්වත් මනුෂ්‍ය ජීවිත වලට තවම නම් ආලෝකයක් වැටිලා නැහැ. කාමච්ඡුන්ද, ව්‍යාපාද, ථීනමිද්ධ, උද්ධච්ච කුක්කුච්ච, විචිකිච්ඡුා, පංචනීවරණ ධර්මයන්ගේ අඳුර ජීවිතවල කැටිවෙලා තිබෙනවා. සප්තබොජ්ඣංග ධර්මයන්ගේ ආලෝකය ජීවිතවලට ලැබෙන්න නම්, අපි දක්ෂ වෙන්න  ඕන සද්ධර්මයට අදාළව සිදුවෙච්ච විනාශය දකින්න. අපේ රටේ තිබෙන පවුකාර දේශපාලනය පින්වත් ජනතාවගේ ජීවිත අඳුරු කරන්න ගොඩක් උපකාරක ධර්මයන් සකස් කොට දෙනවා. අතීතය පුරාවට මනුෂ්‍ය සමාජයේ අපි සිතින්, කයින්, වචනයෙන් සිදු කොටගන්නා වූ අකුසල් ප‍්‍රමාණය මොනතරම් විශාලද කියලා වර්තමාන කොරෝනා විනාශය තුළින් මොනවට ඔප්පු කොට පෙන්වා දී තිබෙනවා. මුළු ලෝකයම මරණ බියට පත්කරමින්, විපාකදෙන කොරෝනා වසංගතය ගැන කාටවත්ම පෞද්ගලිකව චෝදනා කරන්න බැහැ. බුදුරජාණන් වහන්සේ දේශනා කරනවා, සත්වයා කර්මය දායාද කොටගෙන උපදියි කියලා. සත්වයා කර්මය මගේ කොටගෙන, ඥාතියා කොටගෙන උපදියි කියලා. ධර්මානුකූලව පේනවා නේද, කොරෝනා වසන්ගතය කියන්නේ කාගේ ඥාතියෙක් ද කියලා. කවුරුන් දුන්න දායාදයක්ද කියලා. කොරෝනා විනාශයේ නාමයෙන්, පින්වත් ඔබ ඔබේ ම ඥාතියෙකුට බනින්න එපා, චෝදනා කරන්න එපා. ධර්මයේ උපේක්ෂාවෙන්, සප්තබොජ්ඣංගයන් වැඩෙන සිතින්, ඔබට ලැබුණු කොරෝනා අකුසලයේ දායාදය පිළිගන්න. කොරෝනා වසංගතය නිසා, ලෝකයේ දස දිශාවෙන් ගලාගෙන එන අමිහිරි කතා පුවත් අහල, පින්වත් ඔබව අකුසලයට කොටුකරන, ඇලීම් සහ ගැටීම් දොරටු දෙක හොඳින් වසා තබන්න. උපේක්ෂාව කියන දොරටුව පමණක් විවෘත කොට තබන්න. එසේ සිහිනුවණින් ඔබ කටයුතු සිදු කළා නම් පමණයි, පින්වත් ඔබට පුළුවන් වෙන්නේ සංස්කාර හේතුවෙන් සකස් වුන විඤ්ඤාණය නැමති මැජික් කරුවාගේ හද කිළිපොලායන ”කොරෝනා” මැජික් සංදර්ශනය නිවැරදිව හේතුඵල ධර්මයන්ට අදාළව දකින්න. පසුගිය දිනවල භික්ෂුවට මුණ ගැසුනු සෑම පින්වතෙක්ම ගැටෙන සිතෙන්මයි, දුක්වේදනාවන් සහිත සිතින්මයි කතා කළේ. අපේම සංස්කාරයන්ට අපි අනුනට බනිනවා. චෝදනා කරනවා. හොඳ කියනවා. බුදුරජාණන් වහන්සේ දේශනා කරනවා, උතුම් පටිච්චසමුප්පාද ධර්මයන් නොදන්න පින්වතා, එම ධර්මයන්ට අදාළව ජීවිතය නොදකින පින්වතා, පැටලූන නූල්බෝලයක් වගේය කියලා. කුසල් වේවා, අකුසල් වේවා සංස්කාරයන් විපාක දෙනවිට, පැටලූන නූල් බෝලය, තව තවත් පටලවා ගන්නවාය කියලා. ඵස්සය නැමති නූල්බෝලය, තෘෂ්ණාවෙන් උපදින ඇලීම් සහ ගැටීම් හේතුවෙන්, සත්වයා අකුසල් සංස්කාරයන් තුළ තව තවත් පැටලෙනවා. සංස්කාරයන් තුළ තව තවත් පැටලෙන පින්වතා, කාමභවයේ තිරිසන්, පේ‍්‍රත, අසුර, නිරසත්ව ජීවිතවල පටිච්චසමුප්පන්නව පැටලිලා යන්නේ හරිම අවාසනාවන්ත විදිහට. අනිත්‍ය වූ රූප, අනිත්‍ය වූ විඳීම්, අනිත්‍ය වූ හඳුනාගැනීම්, අනිත්‍ය වූ සංස්කාර සහ විඤ්ඤානයන් මගේ කොටගෙන, මගේ ආත්මය කොටගෙන එ්වා තුළ බැසගෙන, ලැගගෙන, පටිච්චසමුප්පාද ධර්මයන් නොදන්න මනුෂ්‍යයා, උපාදානයන්ට පැටලෙන්නේ, එම පැටලිලි සතර අපායන්හි කල්ප ගණනාවකට තව තවත් පැටලිලා යන්නමයි. පින්වත් ඔබේ ඵස්සය නැමති නූල් බෝලය පැටලිලාද, පැටලිලි සහිතද, වහ වහා ඵස්සය ඉදිරියේ සතිය සිහිය ඇතිකොටගන්න. මේ ලෝක ධාතුවට පහළවෙන ශාස්තෘන් වහන්සේලාගෙන්, ලොව්තුරා බුදුරජාණන් වහන්සේ පමණක්මයි උතුම් පටිච්චසමුප්පාද ධර්මයන් දේශනා කරන්නේ. වර්තමානයේ සියලූම බුද්ධිමත් ලෝකයාටම මැනවින් තේරෙනවා කොරෝනා වසංගතය වැනි අකුසල් විපාකයකදී, දෙවියන්ට, බ‍්‍රහ්මයින්ට කරන්නට දෙයක් නැහැය කියලා. දෙවියන්ටත් කරන්නට පුළුවන් වෙලා තිබෙන්නේ, සුවපත් වේවා යැයි කියලා තමන්ට පින් අනුමෝදන් කරන ජනතාවට ආශිර්වාද කිරීම පමණක්මයි. මේ විනාශකාරී නිමේෂයේදි ජනතාවගේ නිරෝගීභාවය උදෙසා දෙවියන්ටත් බ‍්‍රහ්මයන්ටත් කරන්නට දෙයක් නැතිනම් පින්වත් ඔබ ධර්මානුකූලව තේරුම් ගත යුතුයි, කොරෝනා වසංගතය පැමිණීමට පෙර, පින්වත් ඔබලා ලැබුව සතුට, විනෝදය, නිදහස, නිරෝගීභාවය, ආශ්වාදය දෙවියෙක් හෝ බ‍්‍රහ්මයෙක් ලබාදුන් දෙයක් නොවන බව. පින්වත් ඔබලාගේ ජීවිතවලට අතීතයේ සතුට, විනෝදය, නිරෝගීභාවය, නිදහස, ආශ්වාදය ලැබුණේ බුදුරජාණන් වහන්සේ දේශනා කොට වදාළ, සුන්දර පටිච්චසමුප්පාද ධර්මයන්ගේ අර්ථයක් වෙන, අවිද්‍යා පච්චයා සංස්කාර කියන ධර්මයේ අර්ථය හේතුවෙන් පමණක්ය කියන සත්‍යය තේරුම්ග න්න. ලෝකය පාලනය කරන, ලෝකයට සැප සහ දුක් බෙදා දෙන, ලෝකයට දඬුවම් කරන, නොපෙනෙන බලවේගයන් හෝ සැඟවී තිබෙන විශ්ව ශක්තියක් ලෝකය තුළ නොමැති බව, පින්වත් ඔබ නුවණින් තේරුම් ගතහොත්, එය අකුසලයෙන් උපන් කොරෝනාවෙන්, පින්වත් ඔබ මතුකොටගත් සුන්දර ධර්මයේ විජයග‍්‍රහණයක් වෙනවා. අවිද්‍යාවේ අන්ධ විශ්වාසයන් දිනෙන් දින, බිඳ දමන අකුසලයෙන් උපන් කොරෝනා වසංගතය සමස්ත බෞද්ධ සහ අබෞද්ධ ලෝකයාටම උගන්වන එකම පාඩම, උතුම් පටිච්චසමුප්පාද ධර්මයන්ගේ අර්ථයයි. කොරෝනා අමිහිරි අත්දැකීම තුළින් තම හෘද සාක්ෂියන් සමඟ තර්ක විතර්ක කොට මතු කොටගත් ඉහත ඇත්ත අපි අවබෝධයක් දෙසට යොමුකොට ගන්න නම්, පින්වත් ඔබගේ සැබෑම ඉලක්කය විය යුත්තේ, නිරෝගීභාවය පමණක්ම නොවේ. මේ ජරා, ව්‍යාධි මරණයන්ට එකම හේතුව වන අවිද්‍යාවයි. පින්වත් ඔබ මේ මොහොතේ පටන් අවිද්‍යාව නිරෝධය කිරීමේ මෙහෙයුම අරඹන්න. මේ මොහොත ඔබේ සුභ මොහොත යැයි දකින්න. කොරෝනා විනාශය ඉදිරියේ අපේ රටේ ගොඩක් මෙහෙයුම් ආරම්භ කොට තිබෙනවා. රට නැවත ගොඩනැගීමේ මෙහෙයුම්, ආහාර සංග‍්‍රාම මෙහෙයුම්, නිරෝගිභාවය ආරක්ෂාකොට ගන්නා මෙහෙයුම්, සමාජයක පැවැත්ම උදෙසා ඉහත මෙහෙයුම් අත්‍යවශ්‍ය වුවද, මේ සෑම මෙහෙයුමකට ම මූල බීජය වන්නේ ද සංස්කාරයන්ගේ නිත්‍යභාවයම දකින අනාගත පංචඋපාදානස්කන්ධය සතුටින් ප‍්‍රාර්ථනා කරන, අවිද්‍යාව කියන අර්ථයම බව, අපි නුවණින් තේරුම් ගත යුතුවෙනවා. පින්වත් ඔබලා තම උපන් රට නැවත ගොඩනැගීම උදෙසා, පින්වත් ඔබේ බිඳවැටුණු ආර්ථිකය නැවත ශක්තිමත් කොට ගැනීම උදෙසා සිදුකරන සෑම මෙහෙයුමක් ම, අවිද්‍යාව පෝෂණය නොකරන, ආර්ය අෂ්ටාංගික මාර්ගයේ අර්ථයන් තුළ සිටිමින් සිදුකරන්න. වංචාව, ¥ෂණය, සොරකම, ආත්මාර්ථකාමිත්වය, අවිද්‍යාවේම රස නහර පිනවන රස කාරකයන් බව නුවණින් තේරුම් ගන්න. කොරෝනා විනාශයෙන් නැවත රට ගොඩනැගීමේ දී නැවත අනාගත කොරෝනා වෛරසයක් සඳහා අකුසල් රැස්කොට ගැනීමේ මෙහෙයුමක් බවට නම් පින්වත් ඔබලාගේ මෙහෙයුම් පත්කොට ගන්න එපා. මොකද වර්තමාන කොරෝනා වසංගතය යනු අපේම අතීත අකුසලයෙන් උපන් ඥාතියෙක්. අපිම සමාජයට දුන් දායාදයක්ය කියලා බුදුරජාණන් වහන්සේගේ ධර්මය පැහැදිලි කොට දෙනවා. බුදුරජාණන් වහන්සේ දේශනා කරනවා, ලෝකය යනු සංස්කාර හේතුවෙන් සකස් වෙන විඤ්ඤාණය නමැති මැජික්කරුවාගේ රඟමඩලක්ය කියලා. සංස්කාරයන්ගේ නූල් සූත්තරයන්ට අදාළව නටන විඤ්ඤාණය නැමැති මැජික්කරුවා, අකුසල් වලින් මොනවාට බරවූ සමහර ලෝක නායකයින් ලෝකයා ඉදිරියේ හාස්‍යයට පත්කලා. කොරෝනා වසංගතයෙන් දස දහස් ගණනින් තම රටේ ජනතාව මියගිය, ඇමරිකාවේ රාජ්‍ය නායකතුමා කියනවා, කොරෝනා විනාශය අපේ රටට ගෞරවයක්ය කියලා. උතුම් චතුරාර්ය සත්‍ය ධර්මයන් ජීවමානව තිබියදීම, අකුසලය ඉහවහා ගිය ලෝකයා අන්ත අසරණභාවයට පත්වෙලා. මාරයා මරු කියවනවා හැරෙන්නට කවදාකවත් චතුරාර්ය සත්‍ය ධර්මයන්ට අදාලව ප‍්‍රශ්නයක් විග‍්‍රහ කරන්නේ නැහැ. ලෝකයේ බලවතුන් යැයි සිහින ලෝකවල ජීවත්වෙන ජරා, ව්‍යාධි, මරණ උගුලේ සිරවී ජීවත් වෙන, ලෝක නායක පින්වතුන්, අකුසලයෙන් උපන් කොරෝනා වසංගතයේ විනාශය නිසා රූපවාහිනී තිරයේ හඬා වැටෙනවා. සමහරු දැඩි සත්කාර එ්කකයේ ප‍්‍රතිකාර ලබනවා. තවත් සමහරු සැඟවී ජීවත් වෙනවා. කොරෝනා වසංගතය සමස්ත ලෝකයට ඔප්පු කොට පෙන්වා දී තිබෙනවා, මේ ලෝකයේ සැබෑම බලවතා ඇමරිකාවවත්, චීනයවත්, ඉන්දියාවවත්, රුසියාවවත් නොව, උතුම් දශකුසල් ධර්මයන්ය කියලා. බි‍්‍රතාන්‍ය අගමැතිතුමා කොරෝනා රෝගයෙන් උත්සන්න වී දැඩි සත්කාර එ්කකයේ ප‍්‍රතිකාර ලබත්දී, එම අගමැතිතුමා දෙවියන්ගෙන් ඉල්ලා සිටියේ, තමන්ට බි‍්‍රතාන්‍ය අගමැතිකම රැකදෙන්න කියලා නොවේ, තමන්ට ජීවත්වෙන්න ජීවිතය දෙන්න කියලයි. ආයුෂ, වර්ණය, සැපය, බලය දෙන්න කියලයි. බටහිර රටවල ධනවත් පින්වතුන් රෝහල්වල අසරණව ජීවිතයත් මරණයත් අතර සටන් කරනකොට, එම පින්වතුන් කියන්නේ, මා සතු මගේ සියළුම ධනය, දේපල, වත්කම් අරගෙන, මට ජීවිතය, ආයුෂය දෙන්න කියලයි. කොරෝනා වසංගතයට ගොදුරු වූ සෑම පින්වත් මනුෂ්‍යයෙක්ම ඉල්ලා සිටින්නේ මා සතු සියලූ සම්පත් අරගෙන මට ජීවිතය දෙන්න, මට ආයුෂය දෙන්න කියලා. ජීවිතය දෙන්න, ආයුෂය දෙන්න කියන ඉල්ලීමේ ධර්මානුකූල අර්ථය කුමක්ද? එම පින දෙන්න, මට සතර සෘද්ධිපාද දෙන්න, මට දශකුසල් ධර්මයන්ගේ ශක්තිය දෙන්න කියන අර්ථයයි. අබෞද්ධ බටහිර ලෝකයාට විස්තරකොට කියාගන්න නොතේරෙන, ජීවිතය යැදීමේ, ආයුෂය ඉල්ලීමේ ධර්මානුකූල අර්ථය එයයි. බුදුරජාණන් වහන්සේ දේශනා කරනවා සක්විති රජ කෙනක් බිහිකරන වත දශකුසල් ධර්මයන්ය කියලා. ආර්ය චක‍්‍රවර්ති වත යනු දශකුසල් ධර්මයන්මයි. සක්විති රජු දශකුසල් ධර්මයන් ඇසුරු කොටගෙන, දශකුසල් ජීවිතයකොටගෙන, දශකුසල් අධිපතිකොටගෙන ජීවත් වෙනවා. මුළු ලෝකයම විජයග‍්‍රහණය කරන ශක්තියක් දශකුසල් ධර්මයන්ට තිබෙනවා. වර්තමානයෙ සක්විති රජවරුන් බිහිනොවන්නේ, ලෝකයේ පාලක පින්වතුන්ලාත් පින්වත් ජනතාවත් දශකුසල් ධර්මයන් නොතකන නිසාමයි. දශකුසල් ධර්මයන්ට තම ජීවිතවලින් වටිනාකමක් ලබා නොදෙන නිසාමයි. එහෙත් වර්තමාන කොරෝනා වසංගතය සක්සුදක් සේ ධර්මය දන්නා ලෝකයාට ඔප්පුකොට පෙන්වා දී තිබෙනවා. මේ ලෝකයේ මෙලොව සහ පරලොව, සැපසේ ජීවත් වෙන එකම බලවතා දශකුසල් ධර්මයන්ගෙන් ශක්තිමත් පින්වතාය කියලා. පින්වත් ඔබ තනි තනිව මේ සත්‍ය ධර්මයන් ජීවිතයට එකතු කොටගන්න. පූර්වාදර්ශ සොයන්න යන්න එපා. අවිද්‍යාව වැඩිවෙන්න වැඩිවෙන්න සංස්කාරයෝ වේගයෙන් ප‍්‍රතික‍්‍රියා දක්වනවා. කුසලය සහ අකුසලය අතර දෝලනය වෙනවා. සමාජයේ ජීවත්වෙන එක නායකයෙක් ප‍්‍රකාශයක් සමාජගත කළොත්, එම ප‍්‍රකාශය රූපවාහිනියෙන්, පුවත්පත් වලින්, සමාජ ජාලා වලින් අහල දැකලා, එම ප‍්‍රකාශය නිසා කෝටි ගණනක් මනුෂ්‍යයෝ, කුසල් සහ අකුසල් රැස් කොට ගන්නවා. මෙවැනි හේතූන් නිසා ලෝකයේ සහ සමාජයේ යහපත් සහ අයහපත් තත්වයන් මොහොතකින් වෙනස් වී යන්න පුළුවන්. පංචඋපාදානස්කන්ධ ලෝකය සංස්කාර හේතුවෙන් කැඩෙමින් බිඳෙමින් විසිරෙමින් නැවත සකස්වෙමින් පටිච්චසමුප්පන්නව කල්ප සියක්කෝටි ගානක් ඈතට දුර ගමනක් යනවා. වර්තමානයේ රතු බල්බය දීප්තිමත්ව පත්තුවී, අකුසලයේ වියරු ස්වභාවය ගැන ලෝකයට අනතුරු හැෙඟව්වද, අපි තාමත් ලෝභ, ද්වේෂ, මෝහ සැඩ පහරේ අසිහියෙන්ම ජල ක‍්‍රීඩා කරනවා. සමාජය දෙස හොඳින් බලන්න. කෙනෙක් බනිනව, තව කෙනෙක් විවේචනය කරනවාම, තව කෙනෙක් පසසනවා, තවත් අය මුළු රටම අවුල් කරනවා. විඤ්ඤාණය නැමති මැජික්කරුවා අකුසල් සංස්කාරයන් ප‍්‍රයෝජනයට අරගෙන, නැවතත් අකුසලය දෙසටම, අනාගත මෘග සංඥාවන් දෙසටම ලෝකය මෙහෙයවනවා. බුදුරජාණන් වහන්සේ දේශනා කරනවා, එළ මුත‍්‍රා සහ අරළු යෙදු ගන්ධයෙන්, රසයෙන් ඉතාමත් අමිහිරි නොරුස්සන පානයක් තිබෙනවා. නමුත් මෙම අමිහිරි පානය වැළඳුවොත් ජීවිතයට, ආයුෂය, වර්ණය, සැපය, බලය හොඳින් වැඩෙනවාය කියලා. එ් වගේමයි මී පැණි, ගිතෙල් යෙ¥ වර්ණවත් සුගන්ධවත් තවත් පානයක් තිබෙනවා. එය රසයෙන් විශිෂ්ඨයි. හැබැයි එය වැළඳුවොත් මරණීය දුකටමයි පත්වෙන්නේ කියලා. දයාබර පින්වත ඇස, කන, නාසය, දිව, ශරීරය, මනසට සැපම සොයා, රසයම සොයා, වර්ණය, සුගන්ධයම සොයා, ආශ්වාදය මිහිරම සොයා යන මේ ගමන, මී පැණි, ගිතෙල් යෙ¥, රසයෙන්, වර්ණයෙන්, සුගන්ධයෙන් යුත් එහෙත් අකුසලයේ විෂ මුහුකළ, ප‍්‍රණීත පානය වගේමයි කියලා, බුදුරජාණන්වහන්සේ දේශනා කරනවා. </Content>
    <Content name="book16chapter7" translatable="false">මේ දවස්වල කැලේ ගස්වල දැළඹු වසංගතයක් පැතිරිලා. දස දහස් ගණන් දැළඹුවෝ ගස්වල කොළ කන්නේ තරඟයට වගේ. වඳුරන්, රිළවුන් වේගයෙන් ගස්වල අතු මතට පනිද්දි, වැලි මළුව පුරාවටත් දැළඹුවන් වැටෙනවා. මේ දවස්වල භික්ෂුවට, අමතර රාජකාරියක් පැවරිලා තිබෙන්නේ. එ් තමයි නිරතුරුවම කුටියට ඇදෙන, බිත්තිවල නගින, දැළඹුවන් ඉවත්කිරීම. අගෝස්තු මාසේ කිට්ටුවෙන කොට, කැලෑ පරිසරයේ දැළඹු ගහනය කොහොමත් වැඩිවෙනවා. මේ දැළඹු පළිබෝධය, මාසයකින් පමණ ස්වභාවිකවම පහව යනවා. අතීතයේ වැඩ සිටිය අනුරුද්ධ මහරහතන්වහන්සේ, තම තරුණ ගිහිකාළයේ දී සිටු මැදුරේ සිටු සැප විඳිමින්, ඇල්හාලේ බත් අනුභව කළත්, ඇල් සහල් ලැබෙන්නේ කොහොමද කියලා අනුරුද්ධ තරුණයා දැන සිටියේ නැහැ. ඇල් සහල් ගැන, ගොවිතැන් බත් කිරිම ගැන කිසිවක් නොදත් පින්වත් අනුරුද්ධ තරුණයා දැළඹුවන්, පණුවන් ගැන කෙසේ නම් දැනගන්නද. පෙර පිනේ මහිමයෙන්, පින්වත් අනුරුද්ධ තරුණයා, දුකට අදාළ දේවල් දැක්කේ නැහැ. නමුත් මෙය සටහන් තබන භික්ෂුවට, මෙවැනි දැළඹු පළිබෝධයන්ට මැදිවීමට සිද්ධවන්නේද, දැළඹුවන්ගේ වරදින් නම් නොවේ. පටිච්චසමුප්පන්නව භික්ෂුව සිදුකොටගත් අකුසල් නිසාමයි. සංසාරයේ දැළඹු ජීවිත ලබලා භික්ෂුව කොතෙක් නම්, වනවාසී භික්ෂුන්ට, පීඩාවන් කරන්නට ඇතිද. අනුරුද්ධ මහෝත්තමයානන් වහන්සේගේ ජීවිතය තුළ කැටිවෙලා තිබුණ පිනත්, මේ සටහන් තබන භික්ෂුවගේ පිනත් අතර පරතරය අහසයි පොළොවයි වගෙයි භික්ෂුවට පෙනෙන්නේ. නිහතමානීභාවය භික්ෂුවකට ආභරණයක්මයි. මෙහෙම සටහන් තබත්දිම, භික්ෂුවගේ සමාධිමත් සිත, ධර්මයේ උපේක්ෂාවටමයි යොමුවෙන්නේ. භික්ෂුවගේ වැරදි අනුන්ට පවරන්නෙත් නැහැ. අනුන්ගේ වැරදි, භික්ෂුව භාරග න්නෙත් නැහැ. වර්තමාන ඵස්සය, හේතුඵල ධර්මයන් තුළ විසුරුවා දකිනවා. දැන් කැලෑ පරිසරයට අඳුර වැටිලා. රැ හැයියන්ගේ තොරතෝංචියක් නැති හඬ, සමාධිමත් සිතට පළිබෝධයක් නම් නොවේ. බුදුරජාණන් වහන්සේ දේශනා කරනවා, තිරිසන් ලෝකය තරම් විචිත‍්‍ර ලෝකයක් තවත් නැහැය කියලා. දස දහස් ගණනින් මතුවන මේ දැළඹුවන්ගේ වර්ණයන් හරිම විචිත‍්‍රයි. කහ පාට, කළු පාට, සුදු පාට, තැඹිලි පාට එකට මුහුවෙලා එම දැළඹුවන්ගේ වර්ණය හරිම ලස්සනයි, විචිත‍්‍රයි. තිරිසන් ලෝකයේ, තිරිසන් සතුනට මේ විචිත‍්‍රභාවයන් ලැබුණේ, පෙර ජීවිතවල ශීලයෙන් දුර්වලවුණත්, අකුසල් මූලයන් වැඩුවත් සිදුකොට ගත් ලස්සන පින්කම් නිසාමයි. භික්ෂුව වැඩ සිටිය ගමක, මැදිවියේ මහත්මයෙක් වැඩිහිටි පාසල් දැරියකට ලස්සන විචිත‍්‍ර ඇඳුම් පැළඳුම් අරගෙන දීලා, ලස්සන ඉමිටේෂන් ආභරණ තෑගි වශයෙන් දීලා, මේ සියලූ පරිත්‍යාගයන් ගැහැණු දරුවාට කරලා තිබෙන්නේ, අවංක චේතනාවෙන් නොවේ. ගැහැණු දරුවාව කාමයන්ට පොළඹවා ගන්න චේතනාවෙන්, ඔහු දරුවාව එ් සඳහා පොළඹවාගෙන, මේ පවුකාර මහත්මයා ඊළඟ ජීවිතයේ දී විචිත‍්‍ර වර්ණවත් දැළඹුවෙක් වෙලා ඉපදෙන්න පුළුවන්. ඇයි එහෙම වෙන්නේ, විචිත‍්‍ර දේවල් තෑගි කළා පවිටු චේතනාවෙන්. අනාගත තිරිසන් ලෝකය, මනුෂ්‍ය අපේම වැරදි නිසා, තව මොනතරම් නම් විචිත‍්‍ර වේවිද? පින්වත, පංචඋපාදානස්කන්ධ ලෝකය හරිම බියකරුයි. කරුණාකර සංසාර බිය, සංසාර දුක දැකලා ලෝකයට ඉඩ දීලා, පින්වත් ඔබ නවතින්න. ප‍්‍රඥාවට දුක නුහුරු දෙයක් වුනාට, සමාධියට දුක යටපත්වුන දෙයක් වුනාට, පංචඋපාදානස්කන්ධ ලෝකයට දුක හොඳට හුරුයි. උතුම් සම්මා දිට්ඨියේ අර්ථයන් නොදත් පින්වත් මනුෂ්‍යයාට, සැපය කියන්නේ දුකට මුලපුරන මාර්ගයක්මයි. බුදුරජාණන් වහන්සේ දේශනා කරනවා, කණුවක දම්වැලකින් බැඳ සිටින සුනඛයෙක් සිටිනවා. එම සුනඛයා තමන්ව බැඳ තිබෙන කණුව වටේම කැරකෙනවා. කණුව අසලම කනවා, බොනවා, නිදියනවා, ලගිනවා. එම සුනඛයා, තමන් බැඳුණු කණුවම ඇසුරු කොටගෙන ජීවත්වෙනවාය කියලා. සුනඛයාගේ බැඳීම යම් සේද, පංචඋපාදානස්කන්ධය නැමැති කණුවේ තෘෂ්ණාවේ වරපටින් බැඳුණු මනුෂ්‍ය අපිද, අධ්‍යාත්මික සහ බාහිර රූපය තුළ මම දකිමින්, මගේ සැපය දකිමින්, රූප, වේදනා, සංඥා, සංස්කාර, විඤ්ඤාණයන් තුළ බැසගෙන සිටිනවාය කියලා. ලැගගෙන සිටිනවා කියලා සතර ඉරියව්වේදීම පංචඋපාදානස්කන්ධය ඇසුරු කොටම ජීවත් වෙනවාය කියලා, බුදුරජාණන් වහන්සේ දේශනා කරනවා. පින්වත් මනුෂ්‍ය අපි, ආහාර අනුභව කරන වෙලාවෙත්, නිදන වෙලාවෙත්, සතුටුවෙන, දුක්වෙන වෙලාවෙත් පංචඋපාදානස්කන්ධය තුළ ලැගගෙනයි සිටින්නේ. කාම සම්පත් කැමති පින්වතා කාම සම්පත් ගැනමයි කතාකරන්නේ, ඔහුගේ එකම මාතෘකාව වෙන්නේ, ඇසේ ආශ්වාදයයි, කනේ, නාසයේ, දිවේ, ශරීරයේ, මනසේ ආශ්වාදයයි. එම පින්වතා වර්ණනා කරන්නේ, ප‍්‍රාර්ථනා කරන්නේ, බලාපොරොත්තු වෙන්නේ නිත්‍ය, සුභ, සැප, ආත්මිය යැයි තමන් දකින රූප, ශබ්ද, ගන්ධ, රස, ස්පර්ශයන්ගේ ලෝකයයි. ඔහු කවදාකවත් කාමයන් යටපත්කොට දමන, සමාධියක් ගැන සප්තබොජ්ඣංග ධර්මයන් ගැන කතා කරන්නේ නැහැ. එවැනි ධර්මයන්ගේ වැඞීම ගැන උත්සාහගන්නේ නැහැ. ඔහු කාමයේ ආශ්වාදයම වර්ණනා කරමිනුයි ජීවත්වෙන්නේ. කාමයන් තුළ බැසගෙනයි, කාමයන් තුළ ලැගගෙනයි ජීවත් වෙන්නේ කියලා බුදුරජාණන්වහන්සේ දේශනා කරනවා. බුදුරජාණන් වහන්සේ දේශනා කරනවා, තවත් පින්වතෙක් සිටිනවා, එම පින්වතා ආමිසය ගැනම කතා කරනවා, ආමිසයම වර්ණනා කරනවා, ආමිසය තුළ බැස ගෙන ජීවත්වෙනවා. එම පින්වතා ආමිසය තුළින් රැස්වෙන පින, නිත්‍ය, සැප, සුභ, ආත්මිය දෙයක් හැටියටම දකිනවා. ආමිසය හේතුවෙන් ලැබෙන සශ්‍රීක දිව්‍ය සහ මනුෂ්‍ය ජීවිත, නිත්‍ය සහ ආත්මිය දෙයක් හැටියට දකිනවා. රූප, වේදනා, සංඥා, සංස්කාර, විඤ්ඤාණයන් තුළ බැස ගනිමින් අනාගත ස්ථීර, නිත්‍ය යැයි දකින පංචඋපාදානස්කන්ධයම ප‍්‍රාර්ථනා කරනවා. එම පින්වතා සංස්කාරයන්ගේ අනිත්‍යභාවය දකින්නේ නැහැ. සමාධියට අදාල ධර්මතාවයන් ගැන, ප‍්‍රඥාවට අදාල ධර්මතාවයන් ගැන කතා කිරීමට, ආමිසයට ඇලූණු පින්වතා කැමති නැහැ. කාමභවය, නැවත ඉපදීම කැමැත්තෙන්ම, සතුටින්ම, දෝතින්ම පිළිගන්නවා. බුදුරජාණන් වහන්සේ රූපය දුකක් යැයි දේශනාකොට තිබියදී, එක රූපයකින් මිදී, ඔහු තවත් රූපයක්මයි ප‍්‍රාර්ථනා කරන්නේ. එ් වගේමයි බුදුරජාණන් වහන්සේ දේශනා කරනවා, රූපාවචර ධ්‍යානයන්ට ඇලූණු පින්වතෙක් සිටිනවා. එම පින්වතා කාමයන් ගැන, ආමිසය ගැන කතා කරන්නේ නැහැ. එ්වාට ප‍්‍රිය නැහැ. එම පින්වතා නිරතුරුවම කථාකරන්නේ, බැසගෙන සිටින්නේ තමන් නිත්‍ය, සුභ, ආත්මිය වශයෙන් දකින රූපාවචර ධ්‍යානයන් ගැන පමණක්මයි. ඔහුගේ එකම සිහිනය, බලාපොරොත්තුව තෘෂ්ණාවෙන් බැඳුණු උපාදානයේ රූපාවචර භවයේ උපතක්. ඔහු අරූපාවචර ධ්‍යානයන් කෙරෙහි ද කැමැත්තක් නැහැ. රූපාවචර ධ්‍යානයන්ටම ඇලූන පින්වතා, තාවකාලිකව මාරයාගේ දෑස් අන්ධකළ පින්වතෙක් වුවත්, ඔහුත් බැසගෙන සිටින්නේ වේදනාවේ ආශ්වාදය වශයෙන් බුදුරජාණන් වහන්සේ හඳුන්වන, පංචඋපාදානස්කන්ධය තුලමයි. එම පින්වතා සමාධි සුවයෙන්, පංචඋපාදානස්කන්ධ කණුවේම ඔහුටත් හොරා දිගේලිවි සිටිනවා. බුදුරජාණන් වහන්සේ දේශනා කරනවා, තවත් පින්වතෙක් සිටිනවා, ඔහු අරූපාවචර ධ්‍යානයන්ට ඇලූන පින්වතෙක්. ඔහු කාමයන් ගැන, ආමිසය ගැන, රූපාවචර ධ්‍යානයන් ගැන කතා නොකරන පින්වතෙක්. තමන් නිත්‍ය, සුභ, ආත්මිය වශයෙන් දකින අරූපාවචර ධ්‍යාන සැපයම උපාදානය කොටගෙන සිටිනවා. උපාදානය ඇති තැන තෘෂ්ණාවන්, භවයන් ඇති බව දකින්නේ නැහැ. අරූපාවචර ධ්‍යානයන් යනු වේදනාවේ ආශ්වාදය බව දකින්නේ නැහැ. අරූපාවචර ධ්‍යානයන්ටම ලොල්වී, අරූපාවචර භවයේ උපතක් ප‍්‍රාර්ථනා කරනවා. ඔහු පටිච්චසමුප්පන්නව එහි උපදිනවා. එම පින්වතාත් මාරයාගේ ඇස් අන්ධකළ, එහෙත් පංචඋපාදානස්කන්ධ කණුවේම තෘෂ්ණාවෙ වරපටින් බැඳී සප්තබොජ්ඣංග ධර්මයන් තුල ජීවත්වෙන පින්වතෙක් වෙනවා. සංස්කාරයන්ගේ අනිත්‍යභාවය නොදකින නිසාම වේදනාවේ ආදීනවය නොදකින නිසාම ප‍්‍රඥාව ඔහුට තහනම් වචනයක් වෙනවා. භික්ෂුව ඉහතින් කාමයන්ට ඇලූන පින්වතා, ආමිසයට ඇලූන පින්වතා, රූපාවචර ධ්‍යානයන්ට ඇලූන පින්වතා සහ අරූපාවචර ධ්‍යානයන්ට ඇලූන පින්වතා වශයෙන් පුද්ගලයන් හතර දෙනෙක් ගැන සටහන් තැබුවා. බුදුරජාණන් වහන්සේ දේශනා කරනවා, තවත් පින්වතෙක් සිටිනවා, ඔහු ආර්්‍යයන් වහන්සේලා ඇසුරුකරන, ආර්්‍ය ධර්මයන් ශ‍්‍රවණය කරන, චතුරාර්යසත්‍ය ධර්මයන්ට අදාලව, නිවන් මාර්ගය ගැන නිවැරදිව සිතන පින්වතෙක්. එම පින්වතා කාමයේ ආශ්වාදය, රූපයේ ආශ්වාදය, වේදනාවේ ආශ්වාදය වගේම එ්වායේ ආදීනවය ද නිස්සරණයට ඊට මාර්ගය ද හොඳින් නුවණින් තේරුම්ගත් පින්වතෙක්. ඔහු සෑම නිමේෂයකදීම සිතන්නේ බුදුරජාණන් වහන්සේයි ශාස්තෘන්වහන්සේ, මම ශ‍්‍රාවකයෙක් පමණක්මයි. බුදුරජාණන් වහන්සේමයි සියල්ල දන්නේ, මම කිසිත් නොදන්නා ශ‍්‍රාවකයෙක්මයි කියලා. නිහතමානීභාවයෙන් උපන් අවබෝධය මෝරණ ආර්්‍ය ශාසනයේ උණුසුම මොනවට ලැබූ පින්වතෙක්. ඔහු සියල්ල දන්නවා යැයි දකින මහදැනමුත්තෙක් නොවේ. සියල්ල දන්නවා යැයි කියන මහදැනමුත්තන් සොයා යන කෙනෙක් ද නොවේ. බුදුරජාණන් වහන්සේමයි මගේ ශාස්තෘන්වහන්සේ යැයි දැක්ක පින්වතෙක්. එම සත්පුරුෂ කෘතවේදී පින්වතා, කාමච්ඡුන්දයන් වැඞීමෙන් සිදුවන ආදීනවයන් දැකලා, ආමිසයේ යෙදීමෙන් රැස්වෙන පිනේ අදිනවයන් දැකලා, වේදනාවේ ආශ්වාදය වශයෙන් හඳුන්වන රූපාවචර සහ අරූපාවචර ධ්‍යාන සම්පත්වල ආදීනවයන් දැකලා, මේ සැම සංස්කාරයන්ගේම අනිත්‍යභාවය දැකලා, භවත‍්‍රයේ දුක දැකලා, එම පින්වතා භව නිරෝධය තුළ, නිවන් අවබෝධය තුළ සිත පිහිටනවා, සිත බැසගන්නවා. එම පින්වතා කතා කරන්නේ ආශ්වාදය ගැන නොවේ, ආදීනවය ගැනයි. ඔහුගේ එකම මාර්ගය ආර්ය අෂ්ටාංගික මාර්ගයයි. ඔහුගේ එකම ඉලක්කය උතුම් ඥානදර්ශන සහ විමුක්තියයි. මධ්‍යස්ථ වීර්්‍යයෙන්, රූප, වේදනා, සංඥා, සංස්කාර, විඤ්ඤාණ ධර්මයන්ගේ අනිත්‍යභාව,ය දුඛ්‍ය, අනාත්මභාවයන් නුවණින් දකින එම පින්වතා, තමන් පංචඋපාදානස්කන්ධ කණුවේ දිගේලි කොට ඇති තෘෂ්ණාවේ, උපාදානයේ වරපට, පළමුවැනි අදියරේදී සක්කායදිට්ඨි, විචිකිච්චා, අන්‍යශීලවෘත බිඳිමින් නිරෝධය කරමින්, දෙවැනි වටයේදී ආර්්‍ය ශීලයෙන් පෝෂණය වූ කාම, රාග, පටිඝයන් සිඳිමින් නිරෝධය කරමින්, අවසාන වටයේදී පංචඋපාදානස්කන්ධයේම අනිත්‍යභාවය දකිමින් අවිද්‍යාව අනුශයකුදු නොතබා නිරෝධය කිරීමෙන්, තෘෂ්ණාව නිරෝධයවුන තැන උපාදානය ස්වයංක‍්‍රීයව නිරෝධයවීමෙන් දුකෙන් පිරි පංචඋපාදානස්කන්ධ ලෝකයෙන් එම වීර්්‍යයවන්ත සත්පුරුෂ පින්වතා නිදහස් වෙනවාය කියලා බුදුරජාණන් වහන්සේ දේශනා කරනවා. පින්වත් ඔබ මේ ධර්ම සටහන කියවන, ඔය ආසනයේම මොහොතක් දෑස්දෙක පියාගෙන නුවණින් දකින්නකෝ සමාජය තුළ ජීවත්වෙන ඉහත පුද්ගලයින් පස් දෙනාගෙන් ඔබ අයිති වෙන්නේ කුමන කණ්ඩායමට ද කියලා. මේ දක්වා පින්වත් ඔබේ ස්ථානගතවීම වැරදි නම්, අඩුපාඩු සහිත නම්, බුදුරජාණන් වහන්සේ දේශනා කොට වදාල ඉහත ධර්මයන්ට අනුව ජීවිතය නිවැරදි කොට ගන්න. දැන් නම් හොඳටෝම අඳුරු වැටිලා, රාත‍්‍රී නවයත් පසුවෙලා වගේ. කුටිය පසුපසින් ශබ්දයක් ඇසෙනවා. හොල්මනක්ද දන්නේ නැහැ. හැබැයි ඉතින්, එම ශබ්දය හොල්මනක් යැයි සිතුවොත්, එය හොල්මනක්මයි. එ් මොකද දන්නවද? අපි පංචඋපාදානස්කන්ධ ලෝකය තුළ බැසගෙනමයි සිටින්නේ, ලැගගෙනමයි සිටින්නේ. ඇසුණ ශබ්දය ”ඇසුණා” කියන තැන නවතින්නේ නැහැ. ඵස්සය හරිම අවිවේකියි, පෙරේතයි. ඇසුණු ශබ්දය රූපයක් කරනවාමයි. විඳීමක් සොයනවාමයි. හොල්මනක් යැයි හඳුනාගන්නවාමයි. හොල්මන කෙරෙහි බිය නිසා සංස්කාර රැස්කොටගන්නවාමයි. චේතනාවන්ට සංස්කාරයන්ට අදාළව අපි නැවත නැවත බියට අදාලව දැනීම් සකස්කොට ගන්නවාමයි. නමුත් අවසානයේ අපි දැනීමක් සකස්කොට ගන්නවා. එ් ශබ්දය හොල්මනක් නොවේ. වල් ඌරෙක් පොළව හාරන ශබ්දයක්ය කියලා. පින්වත් ඔබට පේනවා නේද, අනුන්ටවත් අයිති නැති, අනුන්ගේ ශබ්ද, අපිට සංස්කාර එකතු කොටදෙන අපූරුව. </Content>
    <Content name="book16chapter8" translatable="false">මේ රාත‍්‍රියේ සුළඟ හරියට සැරයි, සුළෙඟ් වේගයට කැලේ ගස් කොළන්වල අතු, ඇඹරෙන හඬින් පරිසරයම ඝෝෂාකාරී වෙලා,  ඕනෑවට, එපාවට වැටෙන වැහි පොද, කුටියේ වහලය මතට වැටෙන ශබ්දය වරින් වර ඇසෙනවා. ස්වභාවධර්මය හරියට වේගවත් වෙලා, හරියට අකීකරු වෙලා. ස්භාවධර්මය මනුෂ්‍ය අපිට සැපවේදනාවන් සහ උපේක්ෂා වේදනාවන් ලබාදෙනවා හුඟාක්ම අඩුයි. අජීවී ස්වභාවධර්මය, සජීවී අපිට, දුක්වේදනාවන්ම වැඩිපුර ලබාදෙන්නේ, පින්වත් මනුෂ්‍ය අපේම අතීත අකුසල් සංස්කාර නිසාමයි. පින්වත් මනුෂ්‍ය සමාජයේ ශීලයේ දුර්වලභාවයන් හේතුවෙන්, අකාලයේ මියැදෙන, මනුෂ්‍යයාගේ චිත්ත විශුද්ධිය, මනුෂ්‍ය සමාජයට වර්තමානයේ ඉතිරි කොටදි තිබෙන්නේ, ඉන්ද්‍රීය අසංවරභාවය පමණක්මයි. මනුෂ්‍යයින්ගේ දෝරේ ගලායන ඉන්ද්‍රීය අසංවරභාවය, ස්වභාවධර්මය පූර්වාදර්ශයට අරගෙන වගෙයි පෙනෙන්නේ. නරක යාළුවන් ආශ‍්‍රය කළොත්, අපි කවුරුත් නරක් වෙනවා. එ් නිසාම ස්වභාවධර්මයේ කාලසටහන් නිරතුරුවම වෙනස්වීම් වලට ලක්වෙනවා. සම්මා සම්බුද්ධ ශාසනයත්, ස්වභාවධර්මයත් අතර තිබෙන්නේ, බොහෝම සමීප සම්බන්ධතාවයක්. බුදුරජාණන් වහන්සේ තම ශ‍්‍රාවකයන්ට දේශනා කොට තිබෙන්නේ, ස්වභාවධර්මයේම කොටසක් වෙන්නය කියලා. තමාගේ අධ්‍යාත්මික සතර මහාධාතුවන්, ස්වභාවධර්මය නැමති බාහිර සතර මහාධාතුවන් යනු දෙකක් නොව එකක් වශයෙන් දකින්නය කියලා. භික්ෂූන් වන අපි, කොන්ක‍්‍රීට් ගොඩවල් මඟහැරලා, ආරණ්‍යයකට, ශුන්‍යගාරයකට, රුක්ඛමූලයකට වඩින්නේ, අපිත් ස්වභාවධර්මයේම කොටසක් යැයි සැක හැර දැනගැනීමට අවශ්‍ය සම්මා සමාධිමත් සිතක් ඇතිකොට ගැනීම සඳහායි. සම්මා සමාධියෙන් තොරව, අපි දකින ලෝකය තුළ අවිද්‍යාව කැටිවෙලයි තිබෙන්නේ. එ් නිසාම අපේ දැක්ම පිරිසිදු නැහැ. ශ්‍රී සද්ධර්මය නුවණින් මෙනෙහිකිරීමේ දුර්වලතාවය නිසාම, සතිය චංචලවයි තිබෙන්නේ. චංචල සතිය නිරතුරුවම, සම්මා සහ මිච්ඡුා දෙධර්මයන් දෙසට අපිව දෝලනය කරනවා. අපේ සතිය චංචල වෙත්දි සද්ධා, වීර්ය, සමාධි, ප‍්‍රඥා යන ධර්මතාවයනුත් චංචල වෙනවා. සෘනාත්මක දිශාවට මේ චංචලවීම් සිද්ධවෙන්නේ, ඔබේ ඵස්සය කම්පනය කරමින්, විඤ්ඤාණය දෙසට හමන තෘෂ්ණාවේ වියළි සුළං රැළි නිසාමයි. යම් පින්වත් භික්ෂුවක් තම සම්මා සමාධිමත් සිත උපයෝගි කොටගෙන උතුම් සම්මා ඥානයන් දෙසටයි ගමන් කරන්නේ, උතුම් සම්මා ඥානයන් කෙරෙහි බැසගත් භික්ෂුවකගේ ජීවිතය ධර්ම පර්යේෂණාගාරයක් වෙනවා. එම භික්ෂුව බුදුරජාණන් වහන්සේගේ උතුම් දේශනාවන් ගුරුතැන්හි තබා, නොයෙක් ධර්ම පර්යේෂණයන් සිද්ධකරනවා. එම භික්ෂුව තම සමාධිමත් සිත උපයෝගීකොටගෙන, මිළ මුදල්, දේපළ, සමාජ සම්බන්ධතාවයන්, යාන වාහන, දායක කාරකාදීන්, මේ සියලූම සංඥාවන් ශුන්‍ය කොට දමනවා. සෑම සංඥාවකින්ම හිස් වෙනවා, උන්වහන්සේ තුළ දැන් තිබෙන්නේ කුටිය කියන සංඥාව පමණක්මයි. මෙතෙක් ජීවිතය කරක් ගැසූ, සංකීර්ණ පංචඋපාදානස්කන්ධ ලෝකයම ශුන්‍යකොට, සිත කුටිය කියන සංඥාව තුළ නැවතිලා. අනවශ්‍ය අවිවේකී සංඥාවන් සියල්ලෙන්ම බැහැර වූ සිත, කුටිය කියන සංඥාව තුළ, විවේකයේ උපරිමයට ඇවිල්ලා තිබෙන්නේ. මෙම සටහන කියවන පින්වත් ඔබ, මේ මොහොතේ සද්ධර්මයක් කියවීමෙන්, නුවණින් මෙනෙහි කිරීමෙන්, ඔබ තුළ සකස් වී ඇති සමාධිමත් සිත උපයෝගීකොටගෙන, ඔය ආසනයේම වාඩිවෙලා, දෑස් පියාගෙන මොහොතක්, සියලූ සංඥාවන් ජීවිතයෙන් මොහොතක් හිස් කොට දමන්න. ඔබගේ ඥාතීන්, හිත මිතුරන්, රැකියා ව්‍යාපාර, අධ්‍යාපනය, මිළ මුදල්, රන්, රිදී මේ සෑම සංඥාවන්ගෙන්ම මිදී ඔබේ කුටිය, ඔබේ කාමරය කියන සංඥාව තුළ පමණක් සිටින්න. බැඳීම්, වගකීම් වලින් බැහැර වූ කුටිය, කාමරය කියන සංඥාව තුළ පමණක් ස්ථානගත වූ ඔබේ විවේකී සිත, තව තවත් සමාධිය දෙසටම, සප්තබොජ්ඣංග ධර්මයන් දෙසටම ඔබව රැගෙන යන අපූරුව ඔබ දකින්න. බාහිර ලෝකයෙන්ම මිදී කුටිය කියන සංඥාව පමණක් දකින්න. බුදුරජාණන් වහන්සේ දේශනා කරනවා, කුටි සංඥාව පමණක් දකින එම භික්ෂුව, මීළඟට එම කුටි සංඥාවෙන් බැහැරව, පඨවිය කියන සංඥාව තුළින් කුටිය දකිනවාය කියලා. දැන් එම භික්ෂුව කුටි සංඥාවෙනුත් මිදී පඨවි කියන සංඥාව තුළයි ස්ථානගතවෙලා සිටින්නේ. භික්ෂුවකගේ සම්මා ඥාණ නැමති ධර්ම පර්යේෂණාගාරයේදී මෙවැනි පර්යේෂණයන් නිරතුරුවම සිදුවිය යුතුව තිබෙනවා. මොකද සම්මා ඥාණයන්ගෙන් තොර විමුක්තියක් නොමැති නිසා. බාහිර ලෝකයෙන්ම බැහැරවී, කුටි සංඥාවටත්, කුටි සංඥාවෙන් ද බැහැරවී පඨවිය කියන සංඥාවටත් පැමිණි එම භික්ෂුව, ඉන් ඉක්බිති, තමා අවට තිබෙන පරිසරය, ගහකොළ, සතා සිවුපාවුන්, මහපොළොව, කඳු හෙල්, ඉර හඳ තාරකා යැයි දකිනා සියළුම සංඥාවන් සිහිපත්කොට එම සෑම සංඥාවක්ම පඨවි කියන සංඥාවෙන් දකිනවා. දැන් එම භික්ෂුව, මෙතෙක් තමන් සමඟ ජීවත් වූ සංකීර්ණ සම්මුති ලෝකය, සරල භාවයට පත් කරලා, පඨවිය කියන එකම සංඥාවක් තුලිනුයි ලෝකය දකින්නේ. එම භික්ෂුවගේ ඵස්සය අසලින්, තෘෂ්ණාව සැඟවී ගිහිල්ලා, ඇලීම් සහ ගැටීම් වලින් තොර ධර්මයේ උපේක්ෂාව, ඵස්සය වටා තාවකාලිකව වැට බැඳලයි තිබෙන්නේ. උතුම් සද්ධර්මයේ ස්වාක්ඛාත ගුණය, වර්තමානයේ එ්හිපස්සිකව එම භික්ෂුව තමා තුළින්ම දකිනවා. භික්ෂුව ඉදිරිපිට බිත්තියේ එල්ලා තිබෙන ඔරලෝසුවේ තත්පර කටුව ඉදිරියට යනවා වගේම, එම භික්ෂුවගේ දැක්ම සිතුවිල්ලෙන්, සිතුවිල්ල වැඩෙන්නේ, පඨවිය කියන එකම අර්ථය තුළ ස්ථානගතවෙලයි. බුදුරජාණන් වහන්සේ දේශනා කරනවා, පඨවි සංඥාව තුළ ස්ථානගතවී සිටින එම භික්ෂුවට, දැන් එම පඨවි සංඥාවන් අනිත්‍ය වශයෙන් දකින්නය කියලා. දැන් එම භික්ෂුව විදර්ශනාත්මක පඨවි සංඥාව තුළයි ජීවත් වෙන්නේ. එම භික්ෂුව ආධ්‍යාත්මික සහ බාහිර සියළුම රූප සංඥාවන් හිස්කරලා, සියළුම රූපයන් පඨවි සංඥාවෙන් දැකලා, දැන් එම පඨවි සංඥාවන් අනිත්‍ය වශයෙන් දකිනවා. පඨවි සංඥාව තුළ ”මම” කියලා ”මගේ” කියලා දෙයක් නැති බව නුවණින් දකිනවා. අධ්‍යාත්මික සහ බාහිර රූපයන්ගේ ඇත්ත ඇති සැටියෙන් දකින එම භික්ෂුව, පඨවි ධාතුවේ අනිත්‍යභාවය දැකීමෙන්, විදර්ශනාත්මක සප්තබොජ්ජංගයන් තුළ මොනවට ස්ථානගතවී සිටින එම භික්ෂුව, තම විවේකී සංසිඳුණ සිත, ධ්‍යානගත සමාධියට යොමුකරනවා. උන්වහන්සේ රූපවචර ධ්‍යාන සිත්සේ අත්විඳිනවා. දැන් උන්වහන්සේ පළිබෝධවලින් තොරව තමන් අත්දකින රූපාවචර ධ්‍යානයන්ද අනිත්‍ය වශයෙන් දකිනවා. මුල් වටයේ දී පඨවි ධාතුවේ අනිත්‍යභාවය මොනවට අත්දැක තිබූ එම භික්ෂුව, පඨවි ධාතුව ඇසුරේ වැඩෙන, රූපාවචර ධ්‍යානයන්ට තෘෂ්ණාවෙන් බැඳීයන්නේ නැහැ. අනිත්‍යභාවයට පත්වෙන පඨවි ධාතුව ඇසුරේ සකස්වෙන  ඕනෑම ධර්මතාවයක්, අනිත්‍යයි කියන අර්ථය හැර, වෙනත් අර්ථයකට සිත වැඩෙන්නේ නැහැ. දැන් එම භික්ෂුව තමා තුළින් සකස් වූ රූපාවචර සංඥාවන්ද ශුන්‍යකරමින්, අරූපාවචර ධ්‍යානයන්ට, රූප පළිබෝධයන්ගෙන් තොරව, සිත සිත්සේ මෙහෙයවනවා. එම භික්ෂුව, අරූපාවචර ධ්‍යානයන් කැමැති තාක් අත්විඳ එම අරූපාවචර ධ්‍යානයන්ගෙන් බැහැරවී, තමා අත්විඳි අරූපාවචර ධ්‍යානයන්ගේද අනිත්‍යභාවය නුවණින් දකිනවා. බුදුරජාණන් වහන්සේ දේශනා කරනවා, යම් භික්ෂුවක් සියළු ආධ්‍යාත්මික සහ බාහිර රූප සංඥාවන් සියල්ලම ශුන්‍යකොට, පඨවිය කියන එකම අර්ථයට සියල්ලම අරගෙන, එම පඨවි සංඥාවන් අනිත්‍ය වශයෙන් දැකලා, ඇලීම් සහ ගැටීම් වලින් බැහැරවූ උපේක්ෂාසහගත සිතින් තමන් අත්දකින රූපාවචර සහ අරූපාවචර ධ්‍යානයන්ද අනිත්‍ය වශයෙන් සතරසතිපට්ඨාන ධර්මයන් තුළින් සහ පංචඋපාදානස්කන්ධ ධර්මයන් තුළින්ද දකියි ද, එම භික්ෂුවට තමන් පංචඋපාදානස්කන්ධ ලෝකයෙන් නිදහස් වුනාය කියන; දැක්ම, තමා තුළින් තමා දකිනවා, නියත විශ්වාසයට පැමිණෙනවාය කියලා. භික්ෂුව ඉහත සටහන තැබුවේ සූත‍්‍රගත ධර්මය ඇසුරෙන්, පින්වත් ඔබේත් මගේත්, නිවන් මාර්ගයේ ශක්තිය උදෙසාය. කිකිළියක් තම බිත්තර හොඳින් ප‍්‍රවේශම් සහගතව, සුවසේ, ශරීරයෙන් මොනවට උණුසුම් කරලා, බිත්තරවල ආරක්ෂාවත්, බිත්තර රැක්ම උදෙසා පමණක් අවශ්‍ය අවම ආහාරයෙන්, අවම ජලයෙන් දිනකට එක වේලක් පමණක් යැපිලා, බිත්තර හොඳින් මෝරා, දින දහ අටක් පමණ ගතවෙත්දී, එම බිත්තර හොඳින් උණුසුම් වී, නියමිත පරිදි කිකිළි පැටවුන්, පා, නිය, අගින් හෝ මුව තුඩින් බිත්තර සිදුරුකොටගෙන, සුවසේ  බැහැරට නික්මෙන්නා සේ, බුදුරජාණන් වහන්සේට කීකරු ශ‍්‍රාවකයින්, සංසාර බිය දැකලා, සංසාර දුක දැකලා, ආර්ය මාර්ගය කෙරෙහි විශ්වාසයෙන්, අනතුරු කෙරෙහි මනා සිහිනුවණින්, පංචඋපාදානස්කන්ධ ලෝකය කෙරෙහි තෘෂ්ණාව, මධ්‍යස්ථ වීර්්‍යයෙන් යුතුව නිරෝධය කරලා, මෙතෙක් ජීවිතය උණුසුම් කළ, අවිද්‍යාවේ ඝණ අණ්ධකාර පටලය, අනිත්‍ය සංඥාවේ, පා, නිය, අගින් සිදුරුකොට, අවිද්‍යාව ආලෝකයට නිරාවරණය වෙනවාය කියලා බුදුරජාණන් වහන්සේ දේශනා කරනවා. කිකිළිය ආරක්ෂාකාරීව බිත්තර නොරැක්කා නම්, අපිට කුකුල් පැටවුන් බලාපොරොත්තු වෙන්න බැහැ. අපිත් අධික වීර්්‍යයෙන් හෝ හින වීර්්‍යයෙන් ආර්ය අශ්ඨාංගික මාර්ගය ජීවිතයට එකතුකොට ගතහොත්, අපේ ජීවිත තුළින් සත්තිස්බෝධිපාක්ෂික ධර්මයන් සුවසේ කලඑළි බහින්නේ නැහැ. බුදුරජාණන් වහන්සේ දේශනා කරනවා, පින්වත් ඔබ අනිත්‍ය වූ සතරමහාධාතුව ”මගේ” කොට ගතහොත්, ”මම” යැයි සිතා ගතහොත් එ් ඔබ කැමැත්තෙන්ම පිළිගන්නේ දුකයි කියලා. පසුගිය දිනක භික්ෂුවට මුණගැසීමට පැමිණි කඩවසම් පෙනුමෙන් යුත් තරුණ මහත්මයෙක් ප‍්‍රකාශ කළේ, ස්වාමින් වහන්ස මගේ ශරීරය පුරා පිළිකාවක් පැතිරෙනවාය කියලා. එ් පින්වත් මහත්මයාගේම වචනවලින් එ් මහත්මයා කියනවා, මම තරුණ කාලයේ පටන් මේ රූපය මගේම යැයි රැවටිලා, එ් රූපය නිත්‍ය, සැප, සුභ, ආත්මීය යැයි රැවටිලා, මේ රූපය ලස්සන කරන්න, ශක්තිමත් කරන්න, නිරෝගී කරන්න, ගොඩාක් කෘතිම ආහාර, විටමින් වර්ග, රූපලාවණ්‍ය ක‍්‍රමවේදයන් සිත්සේ ජීවිතයට එකතුකොට ගත්තා. මට තිබුණු එකම ආශාව සමාජය තුළ ලස්සනට කඩවසම්ව සිටින්න. අද මට තේරෙනවා මේ සියල්ල මිරිඟුවක්ය කියලා. අද මට ඉතිරිවෙලා තිබෙන්නේ, නිරෝගි භාවයේ මුල් කුණුවී උපන් පිළිකාවේ මුල් ඇදගත් ජීවිතයක් පමණක්මයි කියලා. පින්වත් ඔබලා සෑම මොහොතකම ස්වභාවධර්මයෙන් ඈතට යනවා, ස්වභාවධර්මය නිත්‍යයි, සැපයි, සුභයි, ආත්මීයයි කියන සංඥාවන්ගෙන් ස්වභාවධර්මය වෙනස් කරනවා. පින්වත් ඔබේ ඇස, කන, නාසය, දිව, ශරීරය කියන්නේ සතර මහාධාතුවෙන්ම සැදුණ ස්වභාවධර්මයේම කොටසක්. නාමරූප පච්චයා සළායතන කියන ධර්මථාවය ඔස්සේ ඔබට ලැබුණ ඇස, කන, නාසය, දිව, ශරීරය පින්වත් ඔබ මොනතරම් නම් අස්වාභාවික, කෘතිමභාවයන්ට පත්කොට ගන්නවාද. ඇස, කන, නාසය, දිව, ශරීරයට ඔරොත්තු නොදෙන, දරාග ැනීමට නොහැකි, කෘතිම ආහාරපාන, රූපලාවර්ණ, ඇඳුම් ආයිත්තම්, ආභරණ, ව්‍යායාම, සළායතනයන්ට බරක් කොට ගන්නවා, පීඩාවක් කොට ගන්නවා. අවසානයේ අපි ස්වභාවධර්මය විකෘතිකොටගෙන ජීවත්වෙන අස්වාභාවික මනුෂ්‍යයින් බවටයි පත්වෙන්නේ. මේ අවාසනාවන්ත අස්වාභාවික මනුෂ්‍ය ජීවිත, වර්තමානයේ අපිට ඉතිරිකොටදී තිබෙන්නේ, විසිරුණු සිතක් සහ රෝගී ජීවිතයක් පමණක්මයි. පින්වත් ඔබ රූපය ”මම” යැයි, ”මගේ” යැයි, මගේ ආත්මය යැයි නොගෙන, රූපය සතරමහාධාතුවක් වශයෙන් දකින්න. එවිට පින්වත් ඔබට ධර්මානුකූලව ශක්තිය ලැබේවි. සම්මුති ලෝකය ඉදිරියේ ලස්සන වීමට, කඩවසම් වීමට යන මෝහමූලික අනුවනකමෙන් මිදී, ඔබේ ඇස, කන, නාසය, දිව, ශරීරය තුළින්ම ලෝකය දකින්න, ලෝකයේ කෙළවර දකින්න, ලෝකයේ නිරෝධය දකින්න. පින්වත් ඔබේ සළායතනයෝ පිළිකාවන්ට හේතුකාරණාවක් වීමට ඉඩනොදී, ඔබේ සළායතනයන් ලෝකයේ නිරෝධය උදෙසාම මෙවළමක් කොටගන්න. </Content>
    <Content name="book16chapter9" translatable="false">අද කළුවර පොහොය දවස, ගිම්හාන සෘතුවේ පණ්ණරසි පොහොය. මේ සඳ නැති කලූවර රාත‍්‍රියේ, භික්ෂුව කුටියේ සිට තනිවම අධිෂ්ඨාන පොහොය සිදුකරලා, පිරිසිදු භික්ෂු ජීවිතයක හෘදසාක්ෂියෙන් උපන්, විදර්ශනාමය ප‍්‍රීතිය සහ ඵස්සද්ධිය තුළ සිටිමිනුයි, පින්වත් ඔබට මේ සටහන තබන්නේ. සඳ නැති කළුවර රාත‍්‍රිය, මුළු කැලෑ පරිසරයම ඝණ අන්ධකාරයෙන් ගිලගත්තත්, එ් ඝන අඳුරේ භික්ෂුවගේ සිත, සප්ත බොජ්ඣංගයන්ගෙන් ආලෝකමත්වයි තිබෙන්නේ. අද දවසේ පන්සල් සහ ආරණ්‍ය කුටිවල උපසම්පදා ස්වාමීන් වහන්සේලා මොනතරම් නම්, තම තමන්ගේ උතුම් ශීලයන් තව තවත් ශක්තිමත්කොට ගන්නට ඇත්ද. අද දිනයේ උපසම්පදා ස්වාමීන් වහන්සේලා තුළින් ශක්තිමත් වුණා වූ ශීලයේ අර්ථයන්, මේ උතුම් සම්මා සම්බුද්ධ ශාසනයට, තව තවත් දීර්ඝායුෂ ලබා දෙන්නට ඇතිද. උතුම් උපසම්පදා ස්වාමීන් වහන්සේලාගේ ප‍්‍රාතිමෝක්ෂ ශීලයේ ශක්තියයි, උතුම් සම්මා සම්බුද්ධ ශාසනයට ආයුෂය, වර්ණය, සැපය, බලය ලබලා දෙන්නේ. මේ උතුම් සම්මා සම්බුද්ධ ශාසනයට තව තවත් ආයුෂය, වර්ණය, සැපය, බලය, ලබාදෙන්න නම් උපසම්පදා භික්ෂූන් වහන්සේලා වන අපි, අපේ ශීලයේ අර්ථයන් තව තවත් සම්මා දිට්ඨියෙන් සහ සම්මා සංකප්පයන්ගෙන් පෝෂණය කොටගෙන, චිත්ත විශුද්ධිය සහ දිට්ඨි විශුද්ධිය කරා මෙහෙයවිය යුතු වෙනවා. ලොව්තුරා බුදුරජාණන් වහන්සේ දේශනා කරනවා, රූප, වේදනා, සංඥ්‍යා, සංස්කාර, විඤ්ඤාණ ධර්මයන්ගේ ඇත්ත ඇති සැටියෙන් දකින්න නම්, පංචනීවරණයන් බැහැර වූ සම්මා සමාධිමත් සිතක් තිබීම අත්‍යවශ්‍යයි කියලා. සම්මා සමාධිමත් සිතක් කියන්නේ, ආර්ය අෂ්ටාංගික මාර්ගයේ මුල් මාර්ග හතේ සුන්දර ඵලයයි. සම්මා සමාධිය අයිති වෙන්නේ, චිත්ත විශුද්ධිය කියන ධර්මානුකූල අර්ථයටයි. අපි තවමත් රූප, වේදනා, සංඥ්‍යා, සංස්කාර, විඤ්ඤාණ ධර්මථාවයන්, නිත්‍යයි, සැපයි, සුභයි, ආත්මයි වශයෙන් දකින්නේ, පංචඋපාදානස්කන්ධ ධර්මයන් තුල බැසගෙන ජීවත් වෙන්නේ, රූපය සතුටින් පිළිගන්නේ, වේදනාවන්ට ආදරයෙන් බැඳී යන්නේ, සංඥ්‍යාවන්ට ලෙන්ගතුකමින් දෑත් දිගුකරන්නේ, සංස්කාරයන්ට සෙනෙහසින් ගරුසත්කාර කරන්නේ, විඤ්ඤාණයන් මම යැයි දැඩිවගන්නේ, අපේ අහිංසක ජීවිත තවමත් පංචනීවරණයන්ට තෝතැන්නක්වෙලා තිබෙන නිසාමයි. අපි අපේ උතුම් ප‍්‍රාතිමෝක්ෂ ශීලය ධර්මානුකූලව ආර්ය අෂ්ඨාංගික මාර්ගය තුල ආයෝජනය කරලා නැහැ. අපි සැප වැඩි, ආශ්වාදය වැඩි ප‍්‍රතිලාභයක් බලාපොරොත්තුවෙන් උතුම් සම්මාදිට්ඨි සහ සම්මා සංකප්පයන්ගේ නිවැරදි මාර්ගෝපදේශකත්වයෙන් තොරවයි අපේ ශීලය අපි ආයෝජනය කොට තිබෙන්නේ. පින්වත් ඔබ ආරක්ෂා කොටගන්නා ශීලය, ධර්මානුකූලව ලස්සන කොට දෙන්නෙ, සම්මා දිට්ඨි සහ සම්මා සංකප්පයන්ගෙ න් ඔබේ ශීලය පෝෂණය වුවොත් පමණක්මයි. උතුම් සම්මා දිට්ඨියෙන් සහ සම්මා සංකප්පයන්ගෙන් මොනවට පෝෂණය වූ ඔබේ ශීලය, ඔබව සම්මා සමාධිය දෙසට යොමු කරන්නේ කල්‍යාණ මිත‍්‍ර භාවයෙන්මයි. පින්වත් ඔබ, ඔබේ ශීලය සම්මා සමාධිය දෙසට යොමු නොකරගන්නා තාක්, ඔබේ ශීලය, මමත්වයේ දැඩිභාවයෙන් ඔබව රවට්ටනු ඇත. පින්වත් ඔබ තුල වැඩෙන ශීලයේ ශක්තිය නිත්‍ය යැයි සිතා ශීලයේ අර්ථයන් තුළ නැවතී සිටින්නට එපා. ශීලයේ අර්ථයන් තුළ පමණක් අපි නැවතී සිටියොත්, ඇත්ත ඇති සැටියෙන් නොදකින, බොරුව ඇත්තක් කොට දකින, සම්මා සමාධියේ ඉඩෝරයට වියලී ගිය පංචනීවරණ සහිත ජීවිතයක් බවටයි, අපේ භික්ෂු ජීවිත පත්වෙන්නේ. ලොව්තුරා බුදුරජාණන් වහන්සේ පිරිනිවී ගොස් වසර දෙදහස් හයසියයක් පමණ ගෙවුන තැන, වර්තමානයේ අපි සිටින්නේ උතුම් සම්මා සම්බුද්ධ ශාසනය ගැන සතුටු විය හැකි හෝ දුක්විය යුතු තැනක නොවේ; හේතුඵල ධර්මයන්ට අදාළව ධර්මයේ උපේක්ෂාවෙන්මයි සම්මා සම්බුද්ධ ශාසනය අපි දැකිය යුත්තේ. එ් උපේක්ෂා සහගත දැක්ම තුළින්, අපි තුළ සකස් වෙන සමාධිමත් සිතයි, සම්මා සම්බුද්ධ ශාසනයේ, ඇත්ත ආරක්ෂාව උදෙසා අවශ්‍ය විදර්ශනාමය ප‍්‍රංඥාවට උපකාරක ධර්මයන් සකස්කොට දෙන්නේ. සියලූ සංස්කාරයන්ගේ නිත්‍ය, සුභ, ආත්මීයභාවය දකිමින්, වර්තමානයේ සම්මා සම්බුද්ධ ශාසනය ගැන ඔබ සතුටු වුනොත් හෝ දුක් වුනොත් එහි ඵලය සමාධියෙන් ඔබව දුරස්කරන පංචනීවරණ ධර්මයන්මය. සම්මා සමාධිමත් ”සිත”, ඔබෙන් තොරව, භික්ෂුවක් කෙසේ නම්, බොරුවෙන් වසාගත් මේ පංච උපාදානස්කන්ධ ලෝකයේ ඇත්ත දකින්නද. සම්මා සමාධියේ දුර්වලභාවයන් නිසාම, අපි සියල්ලෝම මංමුලා වෙලා සිටින්නේ. ලොව්තුරා බුදුරජාණන් වහන්සේ පිරිනිවීගියා. අතීතයේ වැඩ සිටිය සියලූම රහතන් වහන්සේලාත් පිරිනිවීගියා. වර්තමානයේ අපි, මේ උතුම් චීවර දරාගන්නේ, අපි අපවත්වෙන මොහොතේ දෑස් වල කඳුළු පුරවාගෙන, ජීවිතය හැර යන්න නොවේ. මරණය ඉදිරියේ ජීවිතය, ජය සහ පරාජයෙන් තොරව සියලූ සංස්කාරයන්ගේ අනිත්‍යභාවය දකිමින් ජීවිතය ධර්මයේ උපේක්ෂාවට ගන්නයි. ජීවිතය ජය අරගෙන වැඩක් නැහැ. ජීවිතය පරාජය වෙලාත් වැඩක් නැහැ. අතීත සංසාර භව ගමනේ පටිච්චසමුප්පන්නව, අපි ජයගත්ත ජීවිතත්, අපි පරාජය වෙලා සතර අපායන්ට වැටුනු ජීවිතත් යන දෙකම අනිත්‍ය වූ සංස්කාරයන් බව අපි දකින්න  ඕනේ. සම්මා සමාධියකින් තොරව, අපි කෙසේනම් ඉහත අර්ථය අර්ථවත්ව දකින්නද. උතුම් ශීලයේ දුර්වලභාවයන් තුළ අපි කෙසේ නම් සම්මා සමාධිමත් සිතක් ඇති කොටගන්නද. ධර්මයේ සුන්දර හේතුඵලධර්මයන් මොනවට ගැලපිලා යන්නේ හරියට, නිවුන් දරුවන් දෙදෙනෙක් එකිනෙකට ගැලපිලා යනවා වගේ. බුදුරජාණන් වහන්සේ සාරාසංඛ්‍ය කල්ප ලක්ෂ ගණනාවක් දසපාරමී ධර්මයන් පූරණය කරමින් සිදුකළා වූ මහා යුග මෙහෙවරින් උපන්, මේ උතුම් සම්මා සම්බුද්ධ ශාසනයට තව තවත් දීර්ඝායුෂ ලබාදීමේ වර්තමාන යුග මෙහෙවර පැවරී තිබෙන්නේ, වර්තමානයේ වැඩ සිටින උපසම්පදා භික්ෂූන් වහන්සේලාටයි. බෝධිසත්වයන් වහන්සේ මහා සාගරයේ ජලයට වඩා රුධිරය දන්දීලා, මහ පොළොවේ පස් වලට වඩා ශරීර මාංශ දන්දීලා, අපි වෙනුවෙන් සිදුකළ මහා පාරමී කැපවීම් වලට, උපසම්පදා භික්ෂූන් වන අපි බුදුරජාණන් වහන්සේට අපේ ශීලයෙන්, අපේ චිත්ත විශුද්ධියෙන්, අපේ දිට්ඨි විශුද්ධියෙන් කෘතගුණ දක්වනවාද? අපි අපෙන්ම ප‍්‍රශ්න කර ගනිමු. සාරිපුත්ත මහෝත්තමයන් වහන්සේ දේශනා කරනවා, භික්ෂූන් වන අපිට, ඉන්ද්‍රියයන්ගේ වැසූ දොරටුව ඇතිව ජීවත් වෙන්නය කියලා. අපි තුළින් වැඩෙන ඉන්ද්‍රිය සංවර ශීලය, අපේ චිත්ත විශුද්ධියට හොඳ පිටුවහලක් වෙනවා. අපි ඇසෙන් රූපයක් දැකලා, එම රූපය කෙරෙහි ඇලීම් හෝ ගැටීම් ඇතිකොටගන්නේ නැහැ. රූපය සතර මහාධාතුවක් වශයෙන්ම දකිනවා. රූපය, ජාති, ජරා, ව්‍යාධි, මරණයන්ට තෝතැන්නක් බවම දකිනවා. එවිටයි පින්වත් අපේ සිත් සමාධිමත් භාවයට පත්වෙන්නේ, පංචනීවරණ ධර්මයන්ගේ සිරකරුවෙක් බවට පත් නොවන්නේ. ඇසෙන් රූපයක් දැකලා එම රූපයන්ට අපි බැඳීගියොත්, මනස අසංවරවෙනවා. එහෙම වුනහම තමයි භික්ෂූන් වන අපිටත්, ශරීරය රූපලාවණ්‍ය කරන්න සිතුවිලි සකස් වෙන්නේ, ශීලයේ ලස්සන වෙනුවට, සමාධියේ සහ ප‍්‍රඥාවේ ලස්සන වෙනුවට, වටිනා සිවුරු පිරිකර වලින්, වටිනා ගෘහ භාණ්ඩ වලින්, විසිතුරු අලංකාර පන්සල්, ආරණ්‍ය වලින්, අපි ලස්සන සොයන්න පෙළඹෙන්නේ. අධ්‍යාත්මික සහ බාහිර රූපයන් අනිත්‍ය වශයෙන් දකින්නේ නැහැ. මේ සටහන තබන මොහොතේ භික්ෂුවට, භික්ෂුව හොඳින් දන්නා දායක මහත්මයෙක්, දායක මහත්මියක් මතකයට නැගෙ නවා. භික්ෂුව එ් සැණින්ම, එම රූපයන් අනිත්‍ය වශයෙන් දකිනවා. එම රූපයන් දෙතිස්කුණුපයක් කොට දකිනවා, අට්ඨික සංඥාවක් කොට දකිනවා, එවිට එම රූපයන් සිතෙන් මැකී යන්නේ, මහ දවල් තද අව්කාශ්ඨකයට රත්වී ඇති යකඩ කටාරමකට, වතුර බිඳු කිහිපයක් දැම්මොත්, එම වතුර බිඳු කිහිපය එ් සැනින්ම පිච්චි යනවා වගේමයි. භික්ෂුවටත් ලස්සන පන්සල් ආරණ්‍යය, ලස්සන යාන වාහන, ලස්සන දහස්කඩ සිවුරු, ධනවත් දායක පිරිස්, සෙනග පිරිවර ගැන මතකයන් සකස්වෙනවා. භික්ෂුව එම සිතුවිලි ඵස්සයෙන් ඉදිරියට අරගෙන යන්නෙ නැහැ. ඵස්සයට හේතු වූ අධ්‍යාත්මික සහ බාහිර රූපයන්, කායානුපස්සනාව තුළම විසුරුවා දකිනවා. එවිට ඇසේ ඵස්සය වේදනාව දෙසට නොව, ඇසේ ඵස්සය විදර්ශනාත්මක සමාධිය දෙසටම යොමුවෙන්නේ, හේතුඵල ධර්මයන් ස්වයංක‍්‍රීයව දකින, ධර්මයේ උපේක්ෂාව මොනවට පෝෂණය කරමින් යැයි බුදුරජාණන් වහන්සේ දේශනා කරනවා. වර්තමානයේ භික්ෂු සමාජයේ අපි, ඇසෙන් රූපයක් දකිත්දී, එම රූපයට එක්කෝ ඇලෙනවා, නැතිනම් ගැටෙනවා. ඵස්සය හේතුඵල ධර්මයන් තුල විසිරුවා දකින්නේ නැහැ. සතර මහාධාතුවෙන්ම සැදුන අධ්‍යාත්මික රූපයත්, බාහිර රූපයත්, අනිත්‍ය වූ සංස්කාර හේතුවෙන්ම සකස් වූ විඤ්ඤාණයත් එකතුවක්ය කියලා; ඵස්සය දකින්නේ නැහැ. පින්වත් භික්ෂූන් වන අපි ධර්මය දෙස, ධර්මයේම ඇසින් බලන්න  ඕනේ. නාමරූප පච්චයා සළායතනං, පින්වත් අපේ ඇසේ උපත, කනේ උපත ඔතනයි තිබෙන්නේ. ඔබේ ඇස මම යැයි, මගේ යැයි ඔබ ගන්න එපා. පටිච්චසමුප්පන්නව නාමරූප ධර්මයන් සකස් වීමටත් රූපයමයි මුල් වෙන්නේ. භික්ෂූන් වන අපි, අනිත්‍ය වූ, ජරා, ව්‍යාධි, මරණයන්ට තෝතැන්නක් වූ සතරමහාධාතුව, රූපය මමය, මගේ යැයි ගැනීම නොකළ යුත්තක්මයි. සමාධිමත් සිතකට පුළුවන් ලෝකය විනිවිද දකින්න. රූප, වේදනා, සංඥා, සංස්කාර, විඤ්ඤාණ පංචඋපාදානස්කන්ධ ලෝකයේ ඇත්ත ඇති සැටියෙන් දකින්න. බුදුරජාණන් වහන්සේ දේශනා කරනවා, සම්මා සමාධිමත් සිත, මාරයාගේ දෑස් අන්ධකොට දමනවාය කියලා. අපි සම්මා සමාධියෙන් දුර්වල නම්, නිරතුරුවම අපි මාරයාට ඇස් ලබා දුන්නා වෙනවා, කාමයන්ට අවකාශය ලබා දුන්නා වෙනවා. බුදුරජාණන් වහන්සේ දේශනා කරනවා, මහණෙනි, මම මේ ඉන්ද්‍රීය අසංවරභාවයේ ඇති දෝෂයන් දැකලාමයි ඔබලාට ඉන්ද්‍රීය සංවරභාවය ගැන දේශනා කරන්නේ කියලා. පින්වත් ඔබ ගින්නෙන් රත්වී, ගිනියම් වූ යකඩයකින් ඔබගේ දෑස් පිරිමදින්න, එහෙම කළාය කියලා ඔබ සතර අපායට වැටෙන්නේ නැහැ. නමුත්, ඔබ ඇසෙන් රූප දැකලා, එම රූපයන්ට බැඳුනොත්, එම රූපයන් හා ගැටුනොත්, ඔබ පටිච්චසමුප්පන්නව ඊළඟ ජීවිතය නිරය හෝ තිරිසන් ලෝකය බලාපොරොත්තු විය යුතු යැයි බුදුරජාණන් වහන්සේ දේශනා කරනවා. මහණෙනි පින්වත් ඔබලා, ගිනිගත් තියුණු හුලකින් කන් දෙකට ඇන ගන්න, එහෙම කළාය කියලා ඔබලා සතර අපායට වැටෙන්නේ නැහැ. නමුත් පින්වත් ඔබලා සමාජයෙන් නැෙඟන පැසසුම් සහ ගැරවුම් අහලා මනස අසංවරකොට ගත්තොත් ඔබලා නිරය, තිරිසන් යෝනියටයි වැටෙන්නේ. මහණෙනි පින්වත් ඔබලා ගිනිදැල් නැගෙන සැතකින් ඔබේ නාසය කපා දමන්න, එ් දුකෙන් ඔබ සතර අපායට වැටෙන්නේ නැහැ. නමුත් ඔබලා නාසයෙන් කැමති සහ අකමැති සුවඳ විදලා මනස අසංවරකොට ගත්තොත්, ඔබල නිරයට හෝ තිරිසන් යෝනියටමයි වැටෙන්නේ. මහණෙනි පින්වත් ඔබලා ගිනියම් වූ තියුණු සැතකින් ඔබේ දිව කපාගන්න, ගිනියම් වූ තියුණු සැතකින් ඔබේ ශරීරය සැහැ දමන්න, එහෙම වුණාය කියලා ඔබ අපාගත වෙන්නේ නැහැ. නමුත් ඔබලා දිවෙන්, ශරීරයෙන් කැමති සහ අකමැති රසයන් විඳලා, ස්පර්ශයන් විඳලා මනස අසංවරකොට ගත්තොත්, ඔබල අපවත්වීමෙන් පසු පටිච්චසමුප්පන්නව නිරය හෝ තිරිසන් යෝනියේ උපත ලබනවාය කියලා බුදුරජාණන් වහන්සේ දේශනා කරනවා. ගිහි පින්වතුන්ලාගෙන් අග‍්‍රම දෙය, ප‍්‍රණීතම දෙය, විසිතුරුම දෙය සිව්පසය හැටියට ලබමින්, උතුම් මහ සංඝරත්නය නැමති පූජනීය අර්ථය සිහියට නඟාගනිමින්, උපස්ථානයන් ලබන භික්ෂු සමාජයේ අපිට, අපේ ඉන්ද්‍රීය අසංවරභාවය මතුකොටදෙන අනාගත භව අනතුරු බොහොම කටුකයි, දීර්ඝයි, බිහිසුණුයි නේද? කියලා අපි නුවණින් මෙනෙහි කළ යුතුව තිබෙනවා. බුදුරජාණන් වහන්සේගේ ශ‍්‍රාවක භික්ෂූන් වන අපි, බුදුරජාණන් වහන්සේ කෙරෙහි නියත විශ්වාසයට පැමිණිලයි වැඩ සිටින්නේ. අපි ලාමක, බොළඳ, අනුවණ, විකෘති අකුසල් ධර්මයන්ගේ පැමිණීමට, ලැජ්ජාව සහ බිය ඇතිකොටගත යුතු යැයි බුදුරජාණන් වහන්සේ දේශනා කරනවා. අකුසල් ධර්මයන්ගේ ප‍්‍රහාණය පිණිසත්, කුසල් ධර්මයන්ගේ වර්ධනය පිණිසත්, වීර්යය වඩන ආර්්‍ය ශ‍්‍රාවකයා, පංචනීවරණ ධර්මයන්ගෙන් ඉඳුල් නොවූ භික්ෂු ජීවිතයකට මුතු, මැණික්, රන් සේ බබලන සප්තබොජ්ඣංග ධර්මයන්ගේ ආලෝකයමයි, අපේ භික්ෂු ජීවිත තුළින් ශක්තිමත් කොටගත යුත්තේ යැයි බුදුරජාණන් වහන්සේ දේශනා කරනවා. </Content>
    <Content name="book16chapter10" translatable="false">ගොදුරු බිම අහිමි කරන්න භික්ෂුව, තනිරූල් පොතෙන් ගලවාගත් කොළය අතට අරගෙන, මොහොතක් කල්පනා කළේ, කුමක් ගැනද අද ලියන්නේ කියලා. රූපය ගැන ලියනවාද, වේදනාව ගැන ලියනවාද, සංඥ්‍යාව ගැන ලියනවාද, සංස්කාර ගැන ලියනවාද, විඤ්ඤාණය ගැන ලියනවාද කියලා. බුදුරජාණන් වහන්සේ පංචඋපාදානස්කන්ධ ලෝකය වශයෙන් හඳුන්වන්නේ ඉහත කාරණා පහයි. ඉහත කාරණා පහෙන් කුමන කාරණාවක් තෝරාගෙන, එ් ගැන සටහන් තැබුවත්, එ් සෑම කාරණයක් තුළම විඤ්ඤාණය බැසගෙන තිබෙනවාය කියන කාරණය අපි තේරුම් ගන්න  ඕනේ. පංචඋපාදානස්කන්ධ ලෝකයට, පටිච්චසමුප්පන්න බලපරාක‍්‍රමය මුහුකරන ඉන්ද්‍රජාලිකයා විඤ්ඤාණයයි. බුදුරජාණන් වහන්සේ දේශනා කරනවා, මේ විඤ්ඤාණය නැමති ඉන්ද්‍රජාලිකයාගේ පටිච්චසමුප්පන්න පැවැත්මට ගොදුරු බිම වෙන්නේ, රූපයයි, වේදනාවයි, සංඥාවයි, සංස්කාරයි කියලා. පටිච්චසමුප්පන්න විඤ්ඤාණය ඉහත ධර්මතාවයන් තුළ බැසගෙන, තමන්ගේ ආයුෂ, වර්ණය, සැපය, බලය, පෝෂණය කරන සංස්කාරයන් නිෂ්පාදනය කිරීමේ ක‍්‍රියාවලියකයි යෙදී සිටින්නේ. සංස්කාරයන් හේතුවෙන්ම සකස් වෙන විඤ්ඤාණය, නැවත පෝෂණය කරන්නේද, ඵස්සයේ උපකාරයෙන් සංස්කාරයන්මය. පංචඋපාදානස්කන්ධ ලෝකයේ කොතනින් දිය දෝතක් ගත්තත්, එම දිය දෝතේ විඤ්ඤාණයේ ක‍්‍රියාකාරීත්වය තිබෙනවාමයි. පින්වත් ඔබ රූපය තුළ පමණක් විඤ්ඤාණය සෙව්වොත්, ඔබ වේදනාව තුළ පමණක් විඤ්ඤාණය සෙව්වොත්, ඔබ සංඥ්‍යාවන් තුළ පමණක් විඤ්ඤාණය සෙව්වොත් ඔය විඤ්ඤාණය නමැති මැජික්කරුවා, ඔබ තුළින් විඤ්ඤාණයේම පෝෂණයට අවශ්‍ය සංස්කාරයන්මයි රැස්කොට ගන්නේ. සොයලා ඉවරයක් කරන්න බැරි, දැකලා, අහලා ඉවරයක් කරන්න බැරි, හිතලා ඉවරයක් කරන්න බැරි පටිච්චසමුප්පන්න විඤ්ඤාණය, පින්වත් ඔබ ඉවරයක් කරන්න නම්, පින්වත් ඔබ විඤ්ඤාණයේ ගොදුරු බිම් වන, රූපයේ වේදනාවේ, සංඥ්‍යා සංස්කාරයන්ගේ අනිත්‍ය, දුක්ඛ, අනාත්මභාවය නුවණින් දකින්නම  ඕනේ. අධ්‍යාත්මික රූපයත්, බාහිර රූපයත්, විඤ්ඤාණයත් ඇසුරෙන් සකස් වන ඵස්සයේ අනිත්‍යභාවය නුවණින් දකින්නම  ඕනේ. එ් කියන්නේ පින්වත් ඔබ, ගොදුරෙහි නොහැසිරෙන්නෙක් වෙන්න  ඕනේ, එවිටයි ඔබ විඤ්ඤාණයේ පෝෂණයට, බාධා කළා වෙන්නේ. පින්වත් ඔබ රූපය කෙරෙහි, වේදනාව කෙරෙහි, සංඥ්‍යාව කෙරෙහි, සංස්කාර කෙරෙහි යම් ඡුන්දරාගයක්, යම් සතුටක්, ආශ්වාදයක් වේද, එහි ආදීනවය, අනිත්‍ය, දුක්ඛ්‍ය, අනාත්ම ස්වභාවය දැකීමට දක්ෂ විය යුතුයි. පින්වත් ඔබ, ඵස්සයට හේතුවෙන්නා වූ පටිච්චසමුප්පන්න මහදැනමුත්තා වන විඤ්ඤාණයට, විඤ්ඤාණයේ පැවැත්මට, පෝෂණයට පටිච්චසමුප්පන්න භව රස්තියාදුවට, නැවතීමක් තැබීමට අවශ්‍ය නම්, විඤ්ඤාණයට තමාගේ ගොදුරු බිම් වන රූප, වේදනා, සංඥා, සංස්කාර ධර්මයන් තුල නොහැසිරීමට අදාලව, ඔබ කටයුතු කළයුතු වෙනවා. බුදුරජාණන් වහන්සේ දේශනා කරනවා, පින්වත් ඔබ, අධ්‍යාත්මික සහ බාහිර රූපයන් කෙරෙහි යම් ඡුන්දරාගයක්, යම් කැමැත්තක්, යම් ආශ්වාදයක් තිබේනම්, රූපයේ අනිත්‍යභාවය දකිමින්, එ් කැමැත්ත, තෘෂ්ණාව, නිරෝධය කොට දමන්න. එවිට පින්වත් ඔබ විඤ්ඤාණයට, රූපය නමැති ගොදුරු බිම අහිමි කලා වෙනවාය කියලා. බුදුරජාණන් වහන්සේ දේශනා කරනවා, මහණෙනි රූපයේ ආශ්වාදයක් තිබෙනවා, රූපයේ ආදීනවයක් තිබෙනවා. මේ රූපයේ ආශ්වාදය, ආශ්වාදය හැටියටත්, රූපයේ ආදීනවය, ආදීනවය හැටියටත්, රූපයේ නිස්සරණය, නිස්සරණය හැටියටත් අවබෝධ කොට ගන්නා තෙක්ම, මම, මගේ උතුම් සම්මා සම්බුද්ධත්වය ලෝකයාට ප‍්‍රකාශ කළේ නැහැය කියලා. වර්තමාන පංචඋපාදානස්කන්ධ ලෝකයේ නම්, තෘෂ්ණාව කෙරෙහි හිරි සහ ඔතප් දෙක නැති නිසාම, රූපයන් තුළ බහිරවයන්සේ බැසගෙන, රූපයේ ආශ්වාදය, සිව්පසයෙන් තව තව තිරිහන් කොටගෙන, රූපයේ ආදීනවය, රූපලාවණ්‍යන්ගෙන් ඔපමට්ටම් කොටගෙන, ජීවිතය මිච්ඡුා හැසිරීම්වලින් වසාගෙන, මිච්ඡුා අවබෝධයන් ගැන ලෝකයට අඬබෙර ගහන ගිහි පැවිදි පාර්ශවයන්  ඕනෑතරම් ඉන්නවා. ලොව්තුරා බුදුරජාණන් වහන්සේගේ, අතීත දසපාරමි ශක්තියෙන් උපන්, දෙතිස් මහා පුරුෂ ලක්ෂණයන්ගෙන් බබළන, සක්විති රජ පෞරුෂත්වයෙන්, මහා කරුණා ගුණ තේජසින්,  පරිපූර්ණ වූ අයෝමය රූපකාය, ලා රන්වන් පාටින් බබළන රූපකාය, අමු සොහොනක මළමිනියක් ඔතා තිබූ, සුදු රෙදි කඩකින් සකස්කොටගත්, පාංශකූල චීවරයක් පොරවාගත් බුදුරජාණන් වහන්සේ, ගංගාවකින්, ඇළකින්, දොළකින්, මුව දොවාගත් පැන් පහසු වූ බුදුරජාණන් වහන්සේ, තම පාංශකූල දෙපට සිවුර, ගසක් යට එළා සිංහසෙයියාවෙන් වැඩ සිටිය බුදුරජාණන් වහන්සේ, අනුනගෙන් ලැබෙන පිණ්ඩපාතයක් පිණිස පාත‍්‍රය අතැතිව ගෙන්ගෙට පිණ්ඩපාතයේ වැඩිය බුදුරජාණන් වහන්සේගේ එ් උතුම් සම්බුද්ධ චර්යාවන් භික්ෂුවට මේ මොහොතේත් මැවී පෙනෙනවා. වර්තමානයේ එ් සුන්දර පූර්වාදර්ශී මතකයන් සිහිපත් වෙනකොට, භික්ෂුවට කරන්නට ඉතිරි වෙලා තිබෙන්නේ, අතීත පංචඋපාදානස්කන්ධයේ අනිත්‍ය, දුක්ඛ්‍ය, අනාත්මභාවය නුවණින් මෙනෙහි කරලා, එ් අතීත පූර්වාදර්ශී මතකයන් තුළින්, උතුම් සද්ධර්මයේ අර්ථයන් ජීවිතයට එකතු කොට ගැනීම පමණක්මයි. වර්තමානයේ භික්ෂූ සමාජයේ අපි, සුඛෝපභෝගී සිව්පසය, දහස්කඩ සිවුරු, සුන්දර යාන වාහන, සුන්දර පන්සල් ආරණ්‍ය, සුන්දර නාන කාමර තවත් අපේම පිනට ලැබෙන සුන්දර සිව්පසය, අපි හරිම පින්වන්තයි, පිරී ඉතිරී යන්න ලැබෙනවා. හැබැයි ඉතිං සංස්කාර හේතුවෙන් සකස් වෙන විඤ්ඤාණය කියන්නේ මැජික්කරුවෙක්. කුසලයට අදාළව, අකුසලයට අදාළව ද්විපාක්ෂික මැජික් සංදර්ශන එකම වේදිකාවේ පෙන්වනවා. බැංකු පොතේ ලක්ෂ සියයක් තිබෙනවා. හැබැයි පොරවන්නේ පාංශකූල චීවරයක්. එ් කියන්නේ එකම වේදිකාවක ද්වීපාක්ෂික මැජික් සංදර්ශන පෙන්වනවා. රූප, වේදනා කෙරෙහි තෘෂ්ණාව අරටු බැහැල තිබෙනවා හැබැයි ඉතින් ප‍්‍රකාශ කරන්නේ භව නිරෝධය කලාය කියලා. අනිත්‍ය සංඥාවන් දුර්වල වූ තැන, විඤ්ඤාණය අසත්පුරුෂයෙක්. අනේ භාග්‍යවතුන්වහන්ස, ඔබ වහන්සේට නමස්කාර වේවා! උතුම් ධර්මරත්නයට, උතුම් සංඝරත්නයට නමස්කාර වේවා!! භික්ෂුවට මේ මොහොතේත් සිහිපත්වෙනවා, ලොව්තුරා බුදුරජාණන් වහන්සේ පෙරවූ, අමු සොහොනකින් සොයාගත්, පාංශකූල සිවුර, ගංගාවෙන් ඇලෙන් දොලෙන්, මුව දොවාගත්, පැන් පහසුවූ ඔබ වහන්සේගේ නික්ලේශී පූර්වාදර්ශී උතුම් ජීවිතය. තම දෙපොට සිවුර හතරට නමා, ගසක් මුල එලා, වැඩ සිටිමින්, ස්වභාවධර්මයේම කොටසක් බවට පත්වූ ඔබ වහන්සේගේ, සිත නිවන චර්යාවන්, යොදුන් දහස් ගණන් දෙපයින් වැඩම කොට වදාළ ඔබ වහන්සේගේ, පූජනීය, වන්දනීය සිරිපතුල් යුගල වර්තමානයේ බෙන්ස් කාර් අතරින් මතු වී පෙනෙත්දී, අපි හැමෝටම වර්තමානයේ ඉතිරිව තිබෙන්නේ, අතීත පංචඋපාදානස්කන්ධයේ අනිත්‍යභාවය දැකීම පමණක්මයි. එ් වගේමයි මේ මොහොතේ දකින, වර්තමාන පංචඋපාදානස්කන්ධයන් අනිත්‍ය වෙලා යනවා. අනාගතයේදී ගෞරවණීය ස්වාමීන් වහන්සේ යන අර්ථය කාශායකන්ඨක වෙනවා, පන්සල ආරණ්‍ය, පන්සල් ගෙදර, ආරණ්‍ය ගෙදර වෙනවා. එ්වායේ අඹු දරුවොත් ඉන්නවා. එදාට ගිලන්පසට මත්වතුරත් අයිති වෙනවා, එදාට සම්මා දිට්ඨියෙන් පෝෂණය වූ, සම්මා සතියෙන් පෝෂණය වූ සම්මා සමාධියක් නැහැ. එදාට තිබෙන මිච්ඡුා සමාධිය ලබන්නේ ගංජා සුරුට්ටුවෙන්, සියලූ සංස්කාරයෝ වෙනස් වෙලා යනවා. පංචඋපාදානස්කන්ධයේ අනිත්‍ය භාවය සක්සුදක්සේ ප‍්‍රකට කරලා. මෙය සටහන් තබන භික්ෂුව, මේ වැඩ සිටින පුටුව මත හිඳිමින්ම, ධර්මයේ එ්හිඵස්සික ගුණය වගේම සංස්කාරයන් හේතුවෙන් සකස්වෙන විඤ්ඤාණය නමැති මැජික්කරුවාගේ, හේතුඵල ධර්මයන්ගෙන්ම සකස් වුන මැජික් සංදර්ශනයන් දෙස ඇලීම් සහ ගැටීම් වලින් තොර, ධර්මයේ උපේක්ෂාවෙන්ම බලා සිටිනවා. පින්වත් ඔබට ද ගෞරවයෙන් ආරාධනා කරනවා, ලෝකය ඉදිරියේ ඇලෙන්න දෙයක් ගැටෙන්න දෙයක් නැහැ. අවබෝධ කරගන්න දෙයක් පමණයි තිබෙන්නේ. රූපය, ජරා, ව්‍යාධි, මරණයන්ට පත්වෙනවා. එ් නිසාම ශෝක පරිදේව දුක්ඛ දෝමනස්සයන් ඇතිවෙනවා. රූපය ඔබට අයිති නැහැ. පින්වත් ඔබේ ඇසත් ඔබට අයිති නැති කොට, අනුන්ගේ ඇසක් ඔබට අයිති වෙයිද? රූපය තිබෙන්නේ ආදරය කරන්න නොවේ. රූපය ජාති, ජරා, ව්‍යාධි, මරණයන්ට තෝතැන්නක් බව අවබෝධ කොටගන්නයි. වේදනාවට ඔබ ඇලෙන්න ගැටෙන්න එපා. සැම සැප, දුක්, උපේක්ෂා විඳීමක්ම වෙනස් වෙලා යනවා. ඵස්සය හේතුවෙන් සකස්වෙන වේදනාවෝ අයිති ජරා, ව්‍යාධි මරණයන්ටමයි. වෙනස්වී යන දෙයකට ඔබ ආදරය කළොත් ඔබට ඉතිරි වෙන්නේ ශෝක, පරිදේව, දුක්ඛ, දෝමනස්සයන් පමණක්මයි. පින්වත වේදනාවෝ විඳින්නේ නැතිව වේදනාවෝ අනිත්‍ය බව අවබෝධ කොට ගන්න. විඳීම් හේතුවෙන් සකස්වෙන හඳුනා ගැනීම්, මොනතරම් නම් මායාවක්ද? මගේ භික්ෂු ජීවිතයේ දී මම මොනතරම් දේවල් හඳුනාගත්තාද? අහවල් ස්වාමීන් වහන්සේ හරිම සත්පුරුෂයි කියලා මම හඳුනාගත්තත්, අනේ උන්වහන්සේ මාව ගොඩක් විවේචනය කලා, අනේ, අහවල් දායක මහත්මයා හොඳයි කියලා හඳුනාගත්තත්, එ් මහත්මයා නරක දෙසට වෙනස්වෙලා ගියේ, මහා සුළඟක වේගයෙන්. පින්වත් ඔබ හොඳයි, නරකයි, දුකයි, සැපයි, ආදරෙයි, කරුණාවයි, ද්වේශයයි, මේ සෑම හඳුනාග ැනීමක්ම වෙනස්වෙලා යනවා. අම්මා, තාත්තා, බිරිඳ, දරුවා මේ සෑම හඳුනාගැනීමක්ම මොහොතින් මොහොත වෙනස් වෙලා යනවා. මේ කුටියේ ආලේප කරපු සුදු පැහැය දැන් වෙනස් වෙලා. සංඥාවන් තිබෙන්නේ මගේ කොටගන්න නොවේ. සංඥාවෝ නිරතුරුවම ජාති, ජරා, ව්‍යාධි, මරණයන්ට පත් වෙනවා. එවිට ඔබට ඉතිරි වෙන්නේ ශෝක, පරිදේව, දුක්ඛ, දෝමනස්සයන් පමණමයි. සංඥාවෝ විඳින්න එපා, අවබෝධ කොට ගන්න. සංස්කාරයෝ කියන්නේ, වංචාවක්, ප්‍රෝඩාවක්, ඇස්බැන්දුමක් නමුත් සංස්කාරයන්ගේ ආශ්වාදය හරිම සුන්දරයි. ආදීනවය එ් වගේම අසුන්දරයි. පින්වත් ඔබ මොහොතක් දෑස් පියාගෙන නුවණින් මෙනෙහි කළොත්, ඇයි මේ ජාති, ජරා, ව්‍යාධි, මරණ දුක කියලා ඊට හේතුව සංස්කාරයෝ නිත්‍ය වශයෙන්ම දැකීමම යි. සංස්කාරයන් කෙරෙහි තෘෂ්ණාවමයි. බුදුරජාණන් වහන්සේ දේශනා කරනවා, දිව්‍ය තලයක ජීවත්වෙන දෙවිකෙනෙක් ආයුෂ ඉවරවෙලා, නැවත දිව්‍යතලයකම ඉපදෙනවාය කියන කාරණය දුර්ලභයි කියලා. නමුත් දිව්‍යතලයක සිටින දෙවියන්, ආයුෂ ඉවරවෙලා, නැවත සතර අපායට වැටෙනවාය කියන කාරණය සුලභයි කියලා. සංස්කාරයන්ගේ වෙනස් වීම අපිට පටිච්චසමුප්පන්නව, වෙනස් වෙනස් ජීවිත ලබාදෙනවා. ලෝකය දෙස බලන්නකෝ, මීට මාස හයකට පෙර නිරෝගීව, මරණබියෙන් තොරව තිබූ ලෝකය, වර්තමානයේ කොරෝනා වසංගතයෙන්, ලක්ෂ ගණනින් මනුෂ්‍යයින් මියයන, රෝගීභාවයට පත්වෙන තැනට පත්වෙලා, අවිද්‍යාව හේතුවෙන් සංස්කාර අනිත්‍ය වෙලා යන්නේ, අපිට ශෝක පරිදේව දුක්ඛ දොම්නස්ස දෝතපුරා ඉතිරිකොට තබලා. පින්වත් ඔබ දෑස් පියාගෙන, අතීත වර්තමාන සහ ඔබ අනාගතයේ ප‍්‍රාර්ථනා කරන සියලූම සංස්කාරයන්ගේ අනිත්‍යභාවය නුවණින් දකින්න. පින්වත් ඔබ සංස්කාරයන්ගේ ආශ්වාදයන්, සංස්කාරයන්ගේ ආදීනවයන් උපයෝගී කොටගත යුත්තේ, ඇලීම් සහ ගැටීම් හේතුවෙන් නැවත සංස්කාර රැ ස්කොට ගැනීම සඳහා නොවේ, උපේක්ෂාවට අදාළව වේදනාවේ ආශ්වාදයටවත් නොවේ, සංස්කාරයන්ගේ අනිත්‍යභාවය දකිමින් නිස්සරණය උදෙසාමයි. එවිටයි පින්වත් ඔබ සංස්කාර නමැති ගොදුරු බිම විඤ්ඤාණයට අහිමි කලා වෙන්නේ. කුසල්, අකුසල්, සංස්කාරයන් හේතුවෙන්, රූපවචර සහ අරූපාවචර වේදනාවේ, ආශ්වාදයන් හේතුවෙන්, අපි මොනතරම් නම් දැනීම් හෙවත් විඤ්ඤාණයන් ඇතිකොට ගන්නවාද? පින්වත් ඔබ ඇසෙන් රූපයක් දැකලා, එම රූපය ගැන, ඇලීම්, ගැටීම්, උපේක්ෂාවන් ඇතිකොටගෙන, එ් ඇලූන, ගැටුන, උපේක්ෂාසහගත වුන දෙය හඳුනාගෙන (සංඥ්‍යා) හඳුනාගන්න දෙය ගැන සිතලා, (සංස්කාර) එම සිතුව දෙය ගැන, මොනතරම් නම් දැනීම් හෙවත් විඤ්ඤාණයන්, අපි ඇතිකොටගන්න ඇතිද. එ් සෑම විඤ්ඤාණයක්ම අනිත්‍යවී ගියේ, අපේ භව ගිණුමට නැවත සංස්කාරයන් පමණක්ම එකතු කොට තබලයි. භික්ෂුවට පැවිදි වීමට දැනීම සකස්වුනෙත්, පින්වත් ඔබට විවාහ වීමට, දැනීම් හෙවත් විඤ්ඤාණයන් සකස් වුනෙත්, අපි දෙපාර්ශ්වයේම සංස්කාරයන්ගේ විවිධත්වය නිසාමයි. මේ මොහොතේ පින්වත් ඔබට, මේ ”මහ රහතුන් වැඩි මඟ ඔස්සේ” ලිපි පෙළ කියවීමට, දැනීම සකස්වුයෙත්, තවත් පින්වතෙකුට කාමයේ ආශ්වාදයන් සොයාගෙන යාමට දැනීම විඤ්ඤාණය සකස් වෙන්නෙත් දෙපාර්ශවයේ සංස්කාරයන්ගේ විවිධත්වය නිසාමය. මේ සෑම විඤ්ඤානයක්ම වෙනස් වෙලා යනවා. අංගුලිමාලට මනුෂ්‍ය ඝාතන කිරීමට දැනීම සකස්වෙලා, අංගුලිමාලගේම කුසල් සංස්කාර හේතුවෙන්, මව මැරීමේ ආනන්තරීය පාපකර්මයෙන් වැළකිලා, බුදුරජාණන් වහන්සේගේ මහා කරුණාව ඉදිරියේ, තෙරුවන් සරණ යාමට දැනීම හෙවත් විඤ්ඤාණයන් සකස්වුයේ, අතීත කුසල් සංස්කාරයන් හේතුවෙන්මය. </Content>
    <Content name="book16chapter11" translatable="false">ගොරහැඬි වැඩිහිටි අපි මේ දිනවල සුළඟ හරිම සැරයි. සුළෙඟ් වේගයට ගස්වල අතු එකිනෙක ගැටිලා ගස්වල තිබෙන වියළි කොළ පමණක් නොවේ, ලපටි කොළත් වැලි මළුවට වැටෙනවා. පරිසරයේ වායෝ ධාතුව කිපෙනකොට, පරිසරයේම සාමාජිකයින්වෙන ගස් වැල් ද මනුෂ්‍ය අපිද පීඩාවන්ට ලක් වෙනවා. පරිසරයේ වායෝ ධාතුව කිපීම නිසා, මනුෂ්‍ය අපිත් පීඩාවන්ට ලක්වෙන්නේ, අතීත සංසාරයේ අපිත් සුළඟට අධිගෘහිත සුළං වළාහක දෙවියන් ව ඉපදිලා කාමච්ඡුන්දයන් විඳින්න, වායෝ ධාතුව කිපීමට, වේගවත්භාවයන්ට පත් කිරීමේ අකුසල් විපාකයන් නිසාමයි කියලයි භික්ෂුවට සිතෙන්නේ. සුළඟ ගැන සිතත්දිත් අව්ව, වැස්ස, පින්න, සීතල, හිම, කාන්තාර ගැන සිතත්දි, භවයේ මොනතරම් නම් නවාතැන්පළවල් තිබෙනවාද. තෘෂ්ණා පච්චයා උපාදානං, උපාදාන පච්චයා භවය කියන ධර්මතාවය තුළ, මෙවැනි කාම භවයන්හි, අපි කොතෙක් නම් අව්, වැසි, සුළං උපාදානය කොටගෙන ජීවත් වෙන්න ඇතිද. තෘෂ්ණාවේ මහා සාගරය නොසිඳී තිබෙනතාක්කල් උපාදානයේ රැළි භවයට ගොඩගහනවා. බුදුරජාණන් වහන්සේ දේශනා කරනවා, පින්වත් ඔබ ඔය ඇසින් දකින මහා සාගරය කියන්නේ, මහ පොළොවෙන් හතරෙන් තුනක්ම වසා ගෙන තිබෙන දිය කඳක් පමණක්මය කියලා. මේ මහා සාගරය නමැති දිය කඳට, සීමාවක් මායිමක් තිබෙනවා කියලා, බුදුරජාණන් වහන්සේ දේශනා කරනවා. සීමාවක් මායිමක් නොමැති කාමභව, රූපිභව, අරූපි භවයන් දක්වා පැතිරුණු භව සාගරය සැබෑම මහා සාගරයයි කියලා. බුදුරජාණන් වහන්සේ දේශනා කරනවා. පින්වත් ඔබේ ඇස කියන්නේ මුහුදක්, ඇස නිසා සකස්වෙන ඵස්සය ඉවසීමෙන්, ඵස්සය තෘෂ්ණාවෙන් තෙත් කිරීමෙන්, ජාති, ජරා, ව්‍යාධි, මරණ නමැති සැඩ මසුන්ගෙ න්, ශෝක, පරිදේව, දුක්ඛ, දෝමනස්ස නමැති චන්ඩ උවදුරු වලින් ගහනවූ භව සාගරයට ඔබ වැටෙනවාය කියලා. කන, නාසය, දිව, ශරීරය, මනස කියන්නේ මහ මුහුදක්. පින්වත් ඔබ මේ සළායතනයන්ගේ ඵස්සය ඉවසනවා නම්, ඵස්සය තෘෂ්ණාවෙන් තෙත්කරනවා නම්, ජාති, ජරා, ව්‍යාධි, මරණ නමැති සැඩ මසුන්ගේ ග‍්‍රහණයන්ට, පරක් තෙරක් නොපෙනෙන කල්ප ගණන් දීර්ඝ, සීමාවක් මායිමක් නොමැති, භවාත‍්‍රය නමැති මහ මුහුදට වැටෙනවාය කියලා. ලොව්තුරා බුදුරජාණන් වහන්සේ නමක් මේ ලෝක ධාතුවට පහළ වෙන්නේ පින්වත් සත්පුරුෂ ඔබට, මේ මහා සාගරයෙන් එතෙරවීමේ මාර්ගය දේශනා කිරීමටයි. පින්වත් ඔබ මේ මහා භව සාගරය තරණය කිරීමට නම්, බුදුරජාණන් වහන්සේ දේශනා කරනවා ඇස නිසා, කන නිසා සකස්වෙන ඵස්සය ඉවසන්න එපාය කියලා. නිරතුරුවම ඵස්සයේ අනිත්‍යභාවය දකින්නය කියලා. ඵස්සයේ අනිත්‍යභාවය දකින පින්වතා, ඇසේ ඵස්සය යනු ඇසත්, බාහිර රූපයත්, විඤ්ඤාණයෙත් එකතුවක් බව දකින පින්වතා ජාති, ජරා, ව්‍යාධි, මරණ යන සැඩ මසුන් සහිත මහා සාගරය තරණය කිරීමේ මාර්ගයට පැමිණියාය කියලා බුදුරජාණන් වහන්සේ දේශනා කරනවා. කැලෑ පරිසරයේ සුළෙඟ් වේගය තවමත් අඩුවෙලා නැහැ. විවෘතකොට තිබූ කුටියේ ජනේල කවුළුව භික්ෂුව වසා දැම්මේ, කුටිය ඇතුලේ සීතල ගතිය වැඩි නිසා. මේ දවස් වල සෙම්ප‍්‍රතිශ්‍යාවක්, කැස්සක් හදාගන්න භික්ෂුව හරිම අකමැතියි. උදෑසනට ගමට පිණ්ඩපාතයේ වැඩියහම උදෑසන පීනස් ගතිය නිසා හෝ කිඹුහුමක් ගියොත් ගමේ පින්වතුන් බයවෙන්න පුළුවන්, භික්ෂුවට කොරෝනා රෝගය ද දන්නේ නැහැ කියලා. තවත් පින්වතෙකුට කිඹුහුමක් ගියත් මරණ බිය ඇතිකොට ගන්න සමාජයක්, අපි ඉදිරියේ ඇති වී තිබෙන්නේ, සැක නොකළ යුත්තත් අපි සැක කරන්නේ අකුසල් විපාකයන් නිසාමයි කියලා භික්ෂුවට සිතෙනවා. අද උදෑසන භික්ෂුව පිණ්ඩපාතයේ වැඩිය නිවසේ සිටිනවා අවුරුදු හතරක පමණ කුඩා පිරිමි දරුවෙක්. මේ දරුවා හරිම සෙල්ලක්කාර දරුවෙක්. භික්ෂුව පින් අනුමෝදන් කරන මොහොතේවත් නිහඬව සිටින්නේ නැහැ. එයාගේ සෙල්ලම් ලෝකයේමයි, මේ දරුවා ජීවත් වෙන්නේ. මේ දරුවාගේ හැසිරීම දකිනකොට භික්ෂුවට සිතුනේ, බුදුරජාණන් වහන්සේ දේශනා කරනවා, එක් දේව නිකායක් තිබෙනවා, මේ අය පෙර ජීවිතයේ මනුෂ්‍යයින්ව ඉපදිලා, ක‍්‍රීඩාව සහ සෙල්ලම තෘෂ්ණාවෙන් උපාදානයකොටගෙන, මියගොස් අදාළ දේව නිකායේ  ඕපපාතිකව උපදිනවා. මෙම දෙවියන්ගේ එකම කාර්ය ක‍්‍රීඩා කිරීමයි. සෙල්ලම් කිරීමයි. මේ දෙවියන්ට ක‍්‍රීඩාව කෙරෙහි ඇති තෘෂ්ණාව බැඳීම නිසාම, ආහාර ගන්න අමතක වෙනවා. එවිට මෙම දෙවියෝ කුසගින්නේම දිව්‍ය ජීවිතයෙන් චුත වෙනවා. එවැනි සෙල්ලක්කාර දෙවියෙක්, නැවත පටිච්ච සමුප්පන්නව මනුෂ්‍ය දරුවෙක්ව ඉපදුණොත්, තොටිල්ලේ සිටම සෙල්ලමට, ක‍්‍රීඩාවට, තෘෂ්ණාව වැඩි වෙන්න පුළුවන්. වර්තමානයේ පින්වත් ඔබේ දරුවා  ඕනෑවට වඩා සෙල්ලමට බර නම්, පටිච්චසමුප්පන්නව මෙවැනි හේතුන් ද තිබෙනවාය කියලා නුවණින් තේරුම් අරගෙන වැඩිපුර දුවන පනින දරුවන්ට අනවශ්‍ය දඬුවම් කරන්න යන්න එපා. බුදුරජාණන් වහන්සේ දේශනා කරනවා, සෙල්ලමට ආශා කරන පුංචි දරුවන් සිටිනවා. මෙම දරුවන් සෙල්ලම් ගෙවල් හදාගෙන, සෙල්ලම් අම්මා, තාත්තා වෙලා, සෙල්ලම් බත් උයනවා. පොල් පිත්තෙන් හරකෙක් කපාගෙන කිරි දොවනවා. පුංචි දරුවෝ සෙල්ලම් ගෙවල් කෙරෙහි කැමැත්ත, බැඳීම, ආශ්වාදය නිසාමයි, ළමා කාලයේ සෙල්ලම් ගෙවල් උපාදානය කොට ගෙන ජීවත්වෙන්නේ. සෙල්ලම් ගෙවල් කෙරෙහි තෘෂ්ණාව තිබෙන තාක්කල්, දරුවන් සෙල්ලම් ගෙවල් හදාගෙන සෙල්ලම් කරනවා. සෙල්ලම් ගෙවල් මගේ කොටගෙන, මගේ ආත්මය කොටගෙන, එම කුඩා දරුවන් සෙල්ලම් කරනවා. නමුත් එම ළමුන් ලොකු මහත් වෙත්දී, සෙල්ලම් ගෙවල් කෙරෙහි, සෙල්ලම් බඩු කෙරෙහි, කැමැත්ත පහව ගියාට පසුව, ආශාව, ආශ්වාදය පහව ගියාට පසුව, එම දරුවන් විසින්ම එම සෙල්ලම් ගෙවල් කඩා බිඳ දමනවා. නැවත පාවිච්චියට ගන්න බැරි තත්වයටම පත්කොට දානවා. දරුවෝ මෙහෙම කරන්නේ, දරුවන්ට කවුරුවත් කියලා නොවේ. දරුවන් තුළින් සෙල්ලම් ගෙවල් කෙරෙහි තෘෂ්ණාව පහවගිය නිසාමයි. බුදුරජාණන් වහන්සේ දේශනා කරනවා, දරුවන් සෙල්ලම් ගෙවල් කෙරෙහි තෘෂ්ණාව පහවගියාට පසුව, තමන් විසින්ම එම සෙල්ලම් ගෙවල් සුණු විසුණු කොට දමනවා වගේ, ඔබේ රූපයත් නැවත හට නොගන්නා ආකාරයට සුණු විසුණු කොට දමන්නය කියලා. පින්වත් ඔබ දෑස්දෙක පියාගෙන දකින්නකෝ, අපි අතීතයේ, වර්තමානයේ මේ රූපය උපයෝගී කොටගෙන, මේ ඇස, කන, නාසය, දිව, ශරීරය, මනස උපයෝගී කොටගෙන මොනතරම් නම් චක්ඛු විඤ්ඤාණය, ශ්‍රෝත විඤ්ඤාණය ආදිවූ සෙල්ලම් ගෙවල් හදා තිබෙනවාද කියලා. පින්වත් ඔබ ආශ්වාදයේ තෘෂ්ණාවෙන් බැඳිලා හැ¥ සෑම සෙල්ලම් ගෙයක්ම, අනිත්‍ය වූ පංචඋපාදානස්කන්ධ සෙල්ලම් ගෙදරක් නේද කියලා පින්වත් ඔබට දැන් වැටහෙනවා නේද? මේ පංචඋපාදානස්කන්ධයන්ගේ ආශ්වාදය යටකොට ගෙන ජරා, ව්‍යාධි, මරණ ආදීනවයන් මතුවෙලා එන, රූපය සමග තවදුරටත් රූපලාවණ්‍යයෙන්, ක‍්‍රීඩාවෙන්, ව්‍යායාමයෙන් ඔය රූපය සමග රූපය ඇසුරෙන් සකස් වෙන පංචඋපාදානස්කන්ධය සමග සෙල්ලම් ගෙවල් හදන්න යන්න එපා. මේ දීර්ඝ පටිච්චසමුප්පන්න භව ගමනේදී, කල්ප සියක් කෝටි ප‍්‍රකෝටි ගණනක්, භවාත‍්‍රයේ මනුෂ්‍ය, දිව්‍ය, බ‍්‍රහ්ම, සතර අපායේ සෙල්ලම් ගෙවල් හදාගෙන සෙල්ලම් කරපු, ගොරහැඬි වැඩිහිටියෝ අපි. භවාත‍්‍රයේ දිග, පළල පිළිබඳව නිරතුරුවම අපිට කොළය වසා පෙන්වන, අපේ අවිද්‍යාවේ අන්ධභාවය නිසා අපිද නිරවුල්ව නොදකින, පංචඋපාදානස්කන්ධ මාරයා, පුංචි දරුවාව හඳුන්වන්නේ පුංචි බබා කියලා. භික්ෂුව දෑස් දෙක පියාගෙන මොහොතක් දකිනවා, පුංචි බබෙක් කියන්නේ, අතීත භවාත‍්‍රයේ කල්ප සියක් කෝටි ප‍්‍රකෝටි ගණනින් වයෝවෘද්ධ පටිච්චසමුප්පන්න සත්වයෙක්ය කියලා. එම නිසා ලොකු, කුඩා අපි සැවොම නාකි බබ්බු කියලයි ධර්මානුකූලව භික්ෂුව හඳුන්වන්නේ. පින්වත් ඔබ තවදුරටත් රූප, වේදනා, සංඥා, සංස්කාර, විඤ්ඤාණ සෙල්ලම් ගෙවල් හදාගෙන, මම ලස්සනයි, මම තරුණයි, මම නිරෝගියි කියන නිත්‍ය, සුභ, ආත්මීය සංඥාවන් තුළ නොව අසුභය, පිළිකුල් සංඥාවන් තුළ විසිරුවා දකින්න. කායානුපස්සනාව තුළ විසුරුවා දකින්න. ආයෙමත් නිත්‍ය සංඥාවෙන් සෙල්ලම් නොකරන උපාදානය නිරෝධය වූ රූපයක් බවට ඔබේ රූපය පත්කොට ගන්න. කුඩා දරුවන් සෙල්ලම් ගෙවල් කෙරෙහි තෘෂ්ණාව පහව ගියාට පසුව, සෙල්ලම් ගෙවල් කඩා බිඳ දමනවාසේම වේදනා, සංඥ්ඥා, සංස්කාර, විඤ්ඤාණ ධර්මයන් ද අනිත්‍ය, දුක්ඛ, අනාත්ම සංඥාවෙන් දකිමින් කඩාබිඳ දමන්න. ආදීනවය දකිමින් නිස්සරණය මතුකොට ගන්න. තවදුරටත් අනිත්‍ය වූ වේදනා, සංඥා, සංස්කාර, විඤ්ඤාණ සෙල්ලම් ගෙවල් වල අනිත්‍ය වූ ආශ්වාදයට බැඳෙමින් කාලය කා දමන්න එපා. කුඩා දරුවෙක් සෙල්ලම් ගෙවල් කෙරෙහි ආශාව පහව ගියාට පසුව, සෙල්ලම් ගෙවල් විනාශකොට දමනවා සේ, අතීත, වර්තමාන, අනාගත පංචඋපාදානස්කන්ධ ධර්මයන් කෙරෙහි තෘෂ්ණාව විනාශකොට දමන්න, විසිරුවා දමන්න. පංචඋපාදානස්කන්ධ මාරයා, මහා මන්දිරයේ ගෑස් ලිපේ ඉදෙන බාස්මතී බත් මුට්ටියෙනුත්, කුඩා දරුවා සෙල්ලම් ගෙදර පොල් කට්ටේ උයන බත් මුට්ටියෙනුත් එක හා සමානව සංස්කාර වලින්ම කප්පම් ගන්නවා. සංස්කාර නමැති කප්පම් වලින්මයි අපි භවාත‍්‍රයේ දිව්‍ය මනුෂ්‍ය සුන්දර සෙල්ලම් ගෙවල් වගේම, සතර අපායේ අසුන්දර සෙල්ලම් ගෙවල් ද අපි නැවත නැවත ඉදිකොට ගන්නේ. රූපාවචර සහ අරූපාවචර භවයන්හිදී අපි හදන සෙල්ලම් ගෙවල් වල අපි කාමච්ඡුන්දයන් පිනවන සෙල්ලම් නොවේ, අපි කරන්නේ. එදාට අපේ සෙල්ලම වෙන්නේ, සමාධියේ, වේදනාවේ ආශ්වාදයයි. බුදුරජාණන් වහන්සේ දේශනා කරනවා, විදර්ශනාවෙන් පෝෂණය නොවූ සමාධිය ද මාරයාගේම සෙල්ලමක්ය කියලා. ලෞකික සමාධියේදී පින්වත් ඔබ මාරයාගේ දෑස් අන්ද කළත්, මාරයාගේ කන් බිහිරි කොට, දෑත්, දෙපා විලංගු දමා නැහැ. කාම, රාග, පටිඝයන් නිරෝධය කළ, පංචඋපාදානස්කන්ධයේ අනිත්‍යභාවය දකින, විදර්ශනාමය සමාධියේ දී පමණක්මයි පින්වත් ඔබ මාරයාව විසුරුවා දැම්මා වෙන්නේ, පරාජය කොට දැම්මා වෙන්නේ. නැවත භවාත‍්‍රයේ උපාදානයේ ලී කෝටු වලින් හදන සෙල්ලම් ගෙවල් නැවත හටනොගන්නම කඩා බිඳ දැම්මා වෙන්නේ. දබ්බමල්ලපුත්ත පුංචි ස්වාමීන් වහන්සේ, සෝපාක පුංචි ස්වාමීන් වහන්සේ, චුල්ල පන්ථක ස්වාමීන් වහන්සේ පුංචි වයසේදීම, අතීත සංසාරය පුරාවට බැඳීගිය සෙල්ලම් ගෙවල් තෘෂ්ණාව, නැවත හට නොගන්නම විනාශ කොට දමා, උපාදානය නිවීගිය තමන්ගේම පටිච්චසමුප්පන්න නාමරූප කුටියේ, සිත තැන්පත් කොට ගත්තේ, තවමත් කුටි හොය, හොයා ඇවිදින, තවමත් සංස්කාර නමැති ගඩොලින් භවාත‍්‍රයේ බිත්ති බඳින, පංචඋපාදානස්කන්ධ සෙල්ලම් ගෙවල් කෙරෙහි, පහ නොකළ රාග ඇති, ද්වේශ, මොහ ඇති අපිට රූප, වේදනා, සංඥා, සංස්කාර, විඤ්ඤාණ මාර සෙල්ලම් ගැන, මාරයාගේ කප්පම් උපයන සෙල්ලම් ගැන පුංචිකමට, වැඩිහිටි අපි වටිනා ආදර්ශයක් දෙමින්, පින්වත් ඔබ මේ මොහොතේ පටන්, මෙතෙක් ගොඩනැඟූ අනාගත භව සෙල්ලම් ගෙවල් වල සංස්කාර නමැති ගඩොල් බිත්ති, විදර්ශනා නුවණින්, ගඩොලින් ගඩොල ගලවා දමන්න. රූප, වේදනා, සංඥ්ඥා, සංස්කාර, විඤ්ඤාණ ධර්මයන්ගේ අනිත්‍යභාවය දකිමින්ම. බුදුරජාණන් වහන්සේ දේශනා කරනවා, විඤ්ඤාණයේ පැවැත්මට ගොදුරු බිම වෙන්නේ රූපයයි කියලා. රූපය ඇසුරේමයි විඤ්ඤාණය ගොදුරු සොයන්නේ. වේදනාව, සංඥ්ඥාව, සංස්කාර ද විඤ්ඤාණයේ පැවැත්මට, වැඞීමට, විපුලභාවයට පැමිණීමට ගොදුරු සොයන සරුසාර ගොදුරු බිම්මයි. පින්වත් ඔබ රූප, වේදනා, සංඥ්ඥා සහ සංස්කාර ධර්මයන් කෙරෙහි යම් රාගයක්, යම් ද්වේශයක්, යම් මෝහයක් තිබේ ද, යම් අවිද්‍යාවක් තිබේ ද, එ්වා සහමුලින්ම විනාශකොට දමා නම් වැඩසිටින්නේ, පටිච්චසමුප්පන්න උපාදානය නිරෝධයවූ විඤ්ඤාණයට ඉතිරිවී තිබෙන්නේ එම උත්තමයා පිරිනිවී යන මොහොතේ තමා තුලින්ම නිවීයාම පමණක්මයි. </Content>
    <Content name="book16chapter12" translatable="false">අන්තිම හුස්මේදී පරදිනු ඇත භික්ෂුව උදෑසන පිණ්ඩපාතයේ වඩින ගුරු පාර අද්දර තිබෙන සුසානභූමිය, අද වෙනදාට වඩා එළිපෙහෙළි කරලා. සුසාන භූමියේ අඩක් දිරාගිය ගේට්ටු කණු දෙකේ ළපටි කෙසෙල් කැන් දෙකක් සහිත කෙසෙල් ගස් දෙකක් බැඳලා. අපේම බෞද්ධ පින්වතුන්ගේ ළපටි ඉන්ද්‍රිය ධර්මයන්ට ඔච්චම් කරන්නට වගේ, ගේට්ටු කණු දෙකේ බැඳ දමා තිබූ කෙසෙල් ගස් දෙකේ තිබෙන කෙසෙල් කැන් දෙක පාළු ගුරුපාර දෙස බලාගෙන සිටියේ හරිම ගුප්ත ස්වභාවයකින්. ගමේ මියගිය පින්වතෙකුගේ දේහයක් දර සෑයක ආදාහනය කරලා. මේ උදෑසන සියල්ලම පිළිස්සුන අළු ගොඩක් පමණක් සුසාන භූමිය මැද ඉතිරිවී තිබෙනවා. ජීවිතයෙන් සමුගත් තවත් පින්වතෙකුගේ අධ්‍යාත්මික සතර මහා ධාතුව, බාහිර සතර මහා ධාතුවට මුහුවෙලා, සුන්දර අර්ථවත් ධර්මයක් අපිට කියලා දෙනවා. එ්ත් එ් ධර්මය කවුරුවත්ම දකින්නේ නැහැ. එ් ධර්මය කවුරුවත්ම නුවණින් මෙනෙහි කරන්නේ නැහැ. මේ සුන්දර වස්සානයේ ගමේ හැමෝම මල්, පහන්, සුවඳ දුම් අරගෙන සවස බෝධි පූජාවට ගමේ පන්සලට යනවා. බෝධි පූජාව අහවරවෙලා ඇඳිරිවැටිලා ගෙදර යද්දී සුසාන භූමිය දෙස බලන්නෙත් නැහැ. කනත්තේ හරියට අමනුෂ්‍යයෝ සිටිනවාලූ. භික්ෂුවට මේ රාත‍්‍රියේ සිහිපත් වෙනවා, උදෑසන සුසාන භූමිය මත ඉතිරිවී තිබුණ තවමත් නැවුම් මිනී අළු ගොඩ. සුන්දර මනුෂ්‍ය ජීවිතයක ධර්මානුකූල අවසානය. මේ රාත‍්‍රියේ මිනී අළු ගොඬේ උණුසුම මත ගමේ බල්ලන් හොඳටෝම නිදි ඇති. පින්වත් ඔබත් අවසානයේ ඉතිරි කොට යන, මිනී අළු ගොඩක් වෙනුවෙන්, දුකෙන් පිරුණ භවාත‍්‍රය අස්වද්දන භව නියමුවෙක් ද? එසේත් නැතිනම්, අපි කාලා, බීලා, විනෝදයෙන් ජීවත්වෙමු. මේ ජීවිතයෙන් පසුව නැවත පටිච්චසමුප්පන්න උපතක් නැතැයි සිතන, විභව නියමුවෙක් ද? එසේත් නැතිනම් මම පරලොවදී අජරාමර වෙනවා. මම පරලොවදී නිත්‍ය, ස්ථිර වෙනවා. අනේ මම ඉපදුනේ නැතිනම් මේ මුකුත් නැහැ. නැවත ඉපදීමක් නැති නම් මේ මුකුත් ප‍්‍රශ්න නැහැ. ආදී සද්ධර්මය තුළ ස්ථාවරභාවයක් නොලැබූ පෘථග්ජන පුද්ගලයෙක් ද? එසේත් නැතිනම්, සුසාන භූමියේ ඉතිරිව තිබෙන මිනී අළුගොඩ කමටහනක් කොටගෙන, ආර්්‍ය මාර්ගය තුළින් අනාගත භව දුක මතුකොට දකින පින්වතෙක් ද? උතුම් චතුරාර්්‍යසත්‍යය ධර්මයන් නිවැරදිව ජීවිතයට එකතු කොටගත් පින්වතා, එ් කියන්නේ අර්ථවත්ව තෙරුවන් කෙරෙහි ශ‍්‍රද්ධාව ඇතිකොටගත් පින්වතා, තමන්ගේ ජීවිතය, අනුන්ගේ ජීවිත සමග සසඳා බලන්නේ නැහැ. එක වගේම අදහස් දරණ දෙදෙනෙක් බලාපොරොත්තු වෙන්නේ නැහැ. ඔහු දන්නවා, මනුෂ්‍ය ජීවිතයක් කියන්නේ සංස්කාරයන්ගේ විවිධත්වයක්ය කියලා. මේ සංස්කාරයන්ගේ විවිධත්වය අපේ ජීවිත, බලාපොරොත්තු සහ බලාපොරොත්තු බිඳවැටීම් තුළ පටලවලයි තිබෙන්නේ. අපේ අහිංසක බලාපොරොත්තු ඉටු වුනත්, අපේ බලාපොරොත්තු බිඳ වැටුනත්, නැවත නැවත සංස්කාරයන්ගේ උගුලේ සිරකාරිත්වයමයි ශක්තිමත් වෙන්නේ. ජරා, ව්‍යාධි, මරණ, ශෝක පරිදේවයන්ට තෝතැන්නක් වූ අවසානයේ සුසානභූමියක බල්ලන් ලගින මිනී අළු ගොඩක් බවට වෙනස් වෙන මේ රූපය හේතුවෙන්, මම උසස්, මම පහත්, මම සමානයි යැයි යම් පින්වතෙක් දකීද මම උගත්, මම නූගත්, මම පොහොසත්, මම දුප්පත් යැයි දකී ද එම දැක්ම සම්මා දැක්මක් නොවේ, එය මිථ්‍යා දැක්මක්, අවිද්‍යාව වැඩෙන දැක්මක්, සක්කාය දිට්ඨියේ කුණු හැව ඇතෙක් බරට වැඩෙන දැක්මක් යැයි බුදුරජාණන් වහන්සේ දේශනා කරනවා. සියළු සංස්කාරයෝ අනිත්‍යභාවයට පත්වෙන නිසා සංස්කාරයන් හේතුවෙන්ම සකස්වෙන රූප, වේදනා, සංඥ්‍යා, සංස්කාර, විඤ්ඤාණ ධර්මයන්, අපි නොපැතූ, නොසිතූ ලෙස වෙනස් වෙලා යන්නේ, නැවත නැවතත් සංස්කාරයන්ගේ පෝෂණයටම අවස්ථාව සලස්වා දෙමින්. සංස්කාරයෝ වනාහී ප්‍රෝඩාවක්මයි, ඇස්බැන්දුමක්මයි. එ් නිසාම බුදුරජාණන් වහන්සේ දේශනා කරනවා, සංස්කාරයන් කෙරෙහි අවබෝධයෙන්ම කලකිරෙන්නය කියලා. බුදුරජාණන් වහන්සේ දේශනා කරනවා, සංස්කාරයන්ගේ අනිත්‍ය, දුක්ඛ, අනාත්ම ස්වභාවය පිළිබඳව කලකිරීමෙන්, සංස්කාරයන් පිළිබඳව නොඇලීමෙන්, ධර්මය දැඩිව නොගෙන, සංස්කාරයන් කෙරෙහි තෘෂ්ණාවෙන් මිදුනේ නම්, එම භික්ෂුව මේ ආත්මභවයේදීම චතුරාර්්‍ය සත්‍යය ධර්මයන් අවබෝධකොට ගන්නවාය කියලා. අපි සිතෙන් සිතුවිල්ලක් සිතන මොහොතක් පාසා සංස්කාරයන් රැස්වෙනවා. එ් හේතුවෙන්ම විඤ්ඤාණය සක‍්‍රීය වෙනවා. පින්වත් ඔබේ සිත සිතුවිලි වලින් හිස්කල තැන, විඤ්ඤාණයේ පෝෂණයට අරමුණු නැතුව යනවා. බුදුරජාණන් වහන්සේ දේශනා කරනවා, විඤ්ඤාණය පෝෂණය නොවන කල්හි, තෘෂ්ණාව නිරෝධය වූ තැන ජාති, ජරා, ව්‍යාධි, මරණ නිරෝධ වී යනවාය කියලා. මේ සටහන කියවන පින්වත් ඔබ මොහොතක් දෑස් පියාගෙන, ඔබේ සිත සිතුවිලි වලින් හිස්කරන්න. භික්ෂුවට විශ්වාසයි මේ මොහොතේ ඔබේ සිත පංචනීවරණ ධර්මයන්ගෙන් තුනී වෙලයි තිබෙන්නේ කියලා. එ් සප්තබොජ්ඣංග ධර්මයන් වැඩෙන සිතින්, කරුණාකර ලෝකය ඔබෙන් හිස්කරන්න. ලෝකය ඔබෙන් ගලවාදමන්න. මෙහෙම කළාය කියලා, අවබෝධාත්මකව ලෝකය කෙරෙහි තෘෂ්ණාව ගැලවිලා යන්නේ නැහැ. එය මෙසේ යැයි පුංචි අත්දැකීමක් ඇතිකොට ගන්න. එවිට පින්වත් ඔබතුල නිදහස්වීම කෙරෙහි ඡුන්දයක් ඇතිවේවි. වර්තමාන සමාජයේ අඩුම දෙය තමයි, ලෝකයෙන් නිදහස් වීමේ ඡුන්දය. ලෝකය පෝෂණය කිරීමේ ඡුන්දය නම්, අහස උසට තිබෙනවා. කොරෝනා වසංගතය නිසා පින්වත් ඔබ දැක්කානේ, අපිම තෘෂ්ණාවේ ඇලීම්, ගැටීම් සහ උපේක්ෂාවන්ගෙන් අහස උසට බැඳි පැතුම් මාළිගාවන්ගේ ගඩොල් එකිනෙක ගැලවී බිමට වැටුණු හැටි. මෙවන් වියරු අත්දැකීමක් ලබලත්, ආයෙමත් අපේ ඡුන්දය, මේ වියරු සංස්කාර ලෝකය තෘෂ්ණාවේ ගඩොලින් යළි උසට බඳින්න නම්, අනාගතයේ යම් දවසක, අපිම බැන්ද තෘෂ්ණාවේ ගඩොල් බැමි වලට යටවී සතර අපා දුකට වැටීමේ අවධානම අපිව බිලි ගනු ඇත. බුදුරජාණන් වහන්සේ සංසාර දුක ගැන මහා කරුණාවෙන් අපිට දේශනාකොට තිබෙනවා. නමුත් අපි, අපිට කරුණාවක් නැති නිසාම, සැපය යැයි සිතා තෘෂ්ණාවම ජීවිතයට එකතුකොට ගන්නවා. වර්තමාන සමාජයේ සද්ධර්මයේ නාමයෙන්, දෘෂ්ඨි කාන්තාරවල සිරවෙච්ච පින්වතුන් සිටිනවා. සද්ධර්මයේ නාමයෙන්, විතර්කවල සිරකරුවන්වී ඇති පින්වතුන් සිටිනවා. එම පින්වතුන් සොයන්නේ තර්ක විතර්ක කරන්නමයි. තමාගේ පාර්ශවයට ජයග‍්‍රහණය ලබන්නටමයි. මේ ළඟකදි දවසක්, කණ්ඩායමක් භික්ෂුවත් සමඟ කතා කරන්න වෙලාවක් ඉල්ලලා තිබුණා. එම ඉල්ලීම සත්පුරුෂ ඉල්ලීමක් නම් නොවේ. භික්ෂුව එම පින්වත් පණිවිඩකරුට ප‍්‍රකාශ කළේ මහත්මයෝ, මම භික්ෂුවක් හැටියට දන්නේ, මෙන්න දුක, මෙන්න දුකට හේතුව තෘෂ්ණාව, මෙන්න දුක නැති කිරීම, මෙන්න දුක නැති කිරීමේ මාර්ගය ආර්්‍ය අෂ්ඨාංගික මාර්ගය. ඔය කාරණා හතරෙන් තොර ධර්මයක් භික්ෂුව දන්නෙත් නැහැ, භික්ෂුව කතා කරන්නෙත් නැහැය කියලා. භික්ෂුව ඔය සීමාව තුළ නැවතිලයි සිටින්නේ. එයයි ශ‍්‍රාවකයෙකුට බුදුරජාණන් වහන්සේ පනවපු, දුකෙන් මිදීමේ සීමාව. ගෞරවණීය පින්වතුනි ඔබලාට සද්ධර්මයේ අවබෝධාත්මක අර්ථයන් ජීවිතයට අවශ්‍ය නම්, කරුණාකර, ඔය සීමාව තුළ නවතින්න. ඔය සීමාව තුළ නිවනට පක්ෂවෙන්නා වු සත්තිස්බෝධිපාක්ෂික ධර්මයන්ම ශක්තිමත් වේවි. විතර්ක වර්ෂාවන්ගෙන් තෙමෙමින්, තෘෂ්ණාවේ වියරුව මත එල්ලී, සද්ධර්මයේ අර්ථයන් සෙවීමේ නිශ්ඵල වෑයමක යෙදෙන්න එපා. කාලය ගොඩාක් වේගයෙන් ගෙවිලා යනවා, ගමේ සුසාන භූමියේ ඉතිරිකොට යන මිනී අළු ටික අපිට සමීපකරලා. පින්වත් ඔබේ සිතේ ධර්මයට අදාළව විතර්ක වැඩිනම්, ඔබ අනුන් සමඟ වාද විවාද කරලා වැඩක් නැහැ. එවිට එම විතර්ක තව වැඩිවෙන්න පුළුවන්. පින්වත් ඔබේ සිතේ විතර්ක වැඩිනම්, කරුණාකරලා, අනුන් සමඟ වාදයන්ට නොගොස්, පින්වත් ඔබ සම්මා සමාධිමත් සිතක් ඇතිකොටගන්න. එවිට විතර්ක හිරු දුටු පිණි සේ සිතෙන් අතුරුදහන් වී යාවි. බලන්නකෝ මොනතරම් නම්, අර්ථවත් විසඳුමක් ද කියලා. ඇයි මේ සරල තැනට අපි නොඑන්නේ, දුකට එකම හේතුව පංචඋපාදානස්කන්ධය කෙරෙහි තෘෂ්ණාව කියලා නොදන්නා නිසාමයි. තෘෂ්ණාවේම එල්ලි, තෘෂ්ණාවේ නිරෝධයක් සොයනවා. බුදුරජාණන් වහන්සේ යම් පින්වතෙකුගේ සිතේ විතර්ක වැඩිනම් අනුන් සමඟ වාදකරන්න කියලා, දේශනා කරලා නැහැ. විතර්ක වැඩි සිතකට බුදුරජාණන් වහන්සේ පනවන්නේ ආනාපාන සති භාවනාවයි. තෙරුවන් කෙරෙහි ශ‍්‍රද්ධාව අපි තුළ වැඩෙන්නේ ඉහත අර්ථය තුළයි. අපි ධර්මයේ නාමයෙන් විතර්ක, කියව කියවා කතා කරමින් ඉන්න නම් කැමති, අපි තුළ තෙරුවන් කෙරෙහි ශ‍්‍රද්ධාවත් දුර්වලවෙලා යනවා. අතීතයේ තර්කයෙහි දක්ෂ ජම්බු අත්තක් අතින් ගත්ත ආජීවිකාවක් සිටියා. ඇය සෑම උදෑසනකම ජම්බු අත්ත නගරයේ වැලි ගොඩක ගසා ශබ්ද නගලා, නගරවාසීන්ට අභියෝගයක් කළා, මා සමඟ වාදයට කැමති කෙනෙක් සිටිනවා නම්, මේ ජම්බු අත්ත ගලවා දමන්න කියලා. ඇය සමඟ කවුරුවත්ම වාදයට පැමිණියේ නැහැ. ඇය එ් තරම්ම වාදයේ දක්ෂයෙක්. වරක් සාරිපුත්ත මහෝත්තමයන් වහන්සේ මේ නගරයට වැඩම කොට, දරුවෙක්ගෙන් ජම්බු අත්ත සිටුවා තිබීමට හේතුව විමසා, දරුවාටම කිව්වා ජම්බු අත්ත ගලවා දමන්නය කියලා. ආජීවිකාව උදෑසන පිණ්ඩපාතයේ ගොස් පෙරළා පැමිණෙත්දි කවදාකවත් නැතිව, එදා ජම්බු අත්ත ගලවාදමලා තිබුණා. ඇයගේ සක්කායදිට්ඨියේ කුණු හැව නිසාම, ඇය සාරිපුත්ත මහෝත්තමයන් වහන්සේ සමඟ වාදයට අභියෝගකලා. බුදුරජාණන් වහන්සේගේ ශ‍්‍රාවකයෙක් කවදාකවත් වාදයන්ට යන්නේ නැහැ. උන්වහන්සේලා සියලූ වාදයන් නිරෝධය කරපු උත්තමයෝ. එම මිත්‍යාදෘෂ්ඨික ආජීවිකාව එල්ල කල ප‍්‍රශ්න වලට සාරිපුත්ත මහෝත්තමයන් වහන්සේ ධර්මානුකූලව පිළිතුරු දුන්නා. සාරිපුත්ත මහෝත්තමයන් වහන්සේගේ කරුණාවෙන් ඇයට ලෞකික ප‍්‍රඥාව ඇති වුණා. ඇය අවසානයේ තවත් බුද්ධ ශ‍්‍රාවිකාවක් බවට පත්වුණා. එ් අතීතයේ, නමුත් වර්තමානයේ සද්ධර්මයට නොගැලපෙන, චතුරාර්්‍යය සත්‍යය ධර්මයන්ට නොගැලපෙන, වැරදි දෘෂ්ඨි මතවාද කරපින්නාගත් අහිංසක පින්වතුන්ලාට, කවුරු නම් උපකාර කරන්නද. කෙසේ නම් නිවැරදිවෙන්නද. තමනුත් පටිච්චසමුප්පාද නූල් බෝලයේ පැටලී, අනුන්වත් ජාති, ජරා, ව්‍යාධි, මරණයන් තුළ පටලවා දමනවා. නමුත් මේ සෑම පින්වතෙක්ම, සද්ධර්මයේ නාමයෙන් වැරදි දෘෂ්ඨි, මතවාද දරාගෙන එ්වා සමාජගත කළත්, එ් සෑම පින්වතෙක්ම මිච්ඡුා ජයග‍්‍රහණයන් ජීවිතයෙන් භුක්ති වින්දත්, දහස් ගණන් ශ‍්‍රාවක, ශ‍්‍රාවිකාවන් වටකොටගෙන මිච්ඡුා ධර්මයන් දේශනා කළත්, මේ සෑම පින්වතෙක්ම කිසිවෙකුට පරාජය නොවුණත්, එම පින්වතුන් පරාජය වෙන තැනක් නියත වශයෙන් තිබෙනවා. එ් තැන තමයි, අවසාන චුති සිත. පින්වත් ඔබලාගේ සියලූ ජයග‍්‍රාහි මිච්ඡුා වාදයන්, අවසාන චුති සිතේදි ඔබලාව පරාජයකොට මිථ්‍යා දෘෂ්ඨියටම, සතර අපායන්ටම ඇද දමන්න පුළුවන්. සාරිපුත්ත මහෝත්තමයන් වහන්සේට ජම්බු ආජීවිකාව මුණනොගැසුනා නම්, වාදයන්ගෙන් අපරාජිතව සිටි ඇයට සිද්ධවෙන්නෙත්, අවසාන චුති සිතේ වාදයෙන් පරාජයවී, සතර අපායට වැටීම පමණක්මයි. </Content>
    <Content name="book16chapter13" translatable="false">මෙතෙක් පරිසරයේ තිබුණ නිහඬභාවය බිඳලා, පරිසරය හොඳටෝම අඳුරු කරලා, මේ මහ දවල් වැස්සක් පටන් ගත්තා. නිරතුරුවම වෙනස් වෙන පරිසරය වගේමයි, අපේ සිතත්, එකපාරටම වෙනස් වෙලා යනවා. මෛත‍්‍රිය කේන්තියක් වෙලා යනවා, සප්තබොජ්ජංග ධර්මයන් පංචනීවරණයන් වෙලා යනවා, නොසිතූ වෙලාවක, නොපැතූ විලසින්, කුසල් සහ අකුසල් සිත් අප තුළ ඇතිවෙනවා. මෙවැනි කුසල් සහ අකුසල් සංස්කාරයන් පසුකාලයක විපාකයට පැමිණෙද්දී, නොසිතූ වෙලාවකමයි, නොපැතූ වෙලාවකමයි එ්වා විපාකයට පැමිණෙන්නේ. මේ මහා දවල් කඩාවැටෙන මහා වැස්සත්, ගමේ ගොවි මහත්වරුන්ට නොසිතූ වෙලාවක, කඩාහැළුන අකුසලයේ වැස්සක්. මේ දවස්වල භික්ෂුව වැඩසිටින ගමේ ගොවි මහත්වරු ගොයම් කපන්න සූදානම්වයි සිටින්නේ. මේ මහා වැස්සේ ගොවිමහත්වරු කීදෙනෙකුගේ බලාපොරොත්තු අතීත අකුසල් විසින් බිඳ දමන්නට ඇතිද. හොඳින් හිරු පායා තිබූ දිනයක, සිතාග න්නවත් බැරි විදිහට විපාකයට පැමිණෙන මෙවැනි අකුසල්, අපි අතීතයේ කවදා හරි දවසක, අනුනට නොසිතූ වෙලාවක සිදු කළ අකුසල් විපාකයන් වෙන්න පුළුවන්. පින්වත් ඔබ දක්ෂවෙන්න නිරතුරුවම වෙනස්වෙන පංචඋපාදානස්කන්ධ ලෝකය තුල, ඔබ තුළ සකස්වෙන කුසල් සිත් හැකිතාක් නොවෙනස්ව තබාග න්න. එවිට ක්ෂණිකව සිද්ධවෙන සිතාගන්නවත් බැරි කරදර බාධක කම්කටොළු අවම වේවි. මේ දවස්වල ගොයම් කපන්න සූදානම්ව සිටින ගොවිමහත්වරු, කඩා වැටෙන මහා වැස්ස හේතුවෙන් සිතුවිලි දහස් ගණනක් අතර අතරමංවී සිටියත්, කුටියේ සයනය මත වාඩිවී සිටින භික්ෂුවට නම් සිතන්න කිසිම දෙයක් නැහැ. භික්ෂුවට අඹු දරුවෝ, ඥාතීන්, කුඹුරු, ඉඩ කඩම්, දේපල, හරක- බාන මේ මුකුත්ම නැහැ. භික්ෂුව සන්තකයේ තිබෙන්නේ තුන් සිවුරත්, පාත‍්‍රයත්, අත්‍යවශ්‍යම පාත‍්‍රයේ ගෙන යා හැකි දෙයක් පමණක්මයි. එ්ත් එ්වා කිසිවක් ගැන භික්ෂුව සිතන්නේ නැහැ. බුදුරජාණන් වහන්සේ පනවා ඇති විනය කාරණාවන්ට අදාළව, එ්වා පරිහරණය කරත්දී, තුන් සිවුරත් පාත‍්‍රයත් ඉබේම ආරක්ෂා වෙනවා. තුන් සිවුරත්, පාත‍්‍රයත්, නිවන් මාර්ගයට උපකාරක ධර්මයක් පමණක්මයි. තුන් සිවුරත්, පාත‍්‍රයත් තුලින් අපි ශක්තිමත් කොටගත යුත්තේ, උතුම් ප‍්‍රාතිමෝක්ෂ ශීලයයි. එවිටයි තුන්සිවුරත්, පාත‍්‍රයත් උපයෝගී කොටගෙන අපිට සමාධිමත් සිතක්, ඇතිකොටගත හැක්කේ අපි ශීලය දුර්වලකොට ගන්නවා නම් සමාධියත්, ප‍්‍රඥාවත්, විමුක්තිය ගැන කතාකිරීමෙන් ඵලක් නැහැ. මෙය සටහන් තබන භික්ෂුව, පවත්වන පුංචි ඉරියව්වකිනුත්, භික්ෂුව ඉලක්ක කරන්නේ, ප‍්‍රාතිමෝක්ෂ ශීලයේ ශක්තියයි. එවිටයි අපි පවත්වන විනය ගරුක ඉරියව්වන්, අපේ විමුක්තියට උපකාරක ධර්මයක් වෙන්නේ. තවමත් වැස්ස හොඳටෝම වහිනවා, මදුරුවො දෙතුන් දෙනෙක් කුටියට රිංගලා. එ්ගොල්ලොන් කණ ළඟට ඇවිදින් නාද කරනවා. බුදුරජාණන් වහන්සේ ප‍්‍රාතිමෝක්ෂ ශීලයට අදාලව අපිට දේශනාකොට තිබෙනවා, සින්දු අහන්න එපාය කියලා. උදේ පාන්දරට කැලේ කුරුල්ලෝ බොහොම ලස්සනට නාද කරනවා. සමහර වෙලාවට සංගීත සංදර්ශනයක් වගේ. එ් කුරුල්ලන්ගේ මිහිරි නාදයන්, භික්ෂූන්වන අපි විඳින්න යන්නේ නැහැ. ඇසුනා කියන තැන නතර වීම තමයි අපේ ශීලය වෙන්නේ. එ්ත් මේ මොහොතේ කුටියට රිංගාගෙන සිටින මදුරුවන්ගේ නාදය නම් සිංදුවක් නොවේ, අඳෝනාවක්මයි. අද උදෑසන ගමේ ගොවිමහත්වරුන් කිහිප දෙනෙක්ම පිණ්ඩපාත මඩුවට පැමිණ පිණ්ඩපාතය බෙදා පින් අනුමෝදන් වුනා. මේ මහා වැස්ස එම ගොවි මහත්වරුන්ගේ බලාපොරොත්තු ඉදිරියේ ප‍්‍රශ්නාර්ථයක් තබලා. පින්වතුන්ලා ඉදිරියට පැමිණෙන හොඳ හෝ නරක වෙනුවෙන් භික්ෂුන් වන අපිට කරන්න පුළුවන් කිසිම දෙයක් නැහැ. යමක් සිද්ධ වුණාද ඊට හේතුව වෙන්නේ කුසල් හෝ අකුසල් සංස්කාරයන්මයි. දුක සහ සැප දෙක සංස්කාරයන්ට භාරදුන්නහම, අපිට හරිම නිදහස්. සිතේ සමාධියටත්, එ් සමාධිය තුළින් විදර්ශනාවටත් හොඳ පරිසරයක් සකස්වෙනවා. භික්ෂුව මොහොතක් වැස්සේ ඝෝෂාවෙන්, කන නිදහස් කොටගෙන, අතීත පංචඋපාදානස්ඛන්ධයට සිත යොමු කලා. අතීත භවාත‍්‍රයේ ඈතින් ඈතට සිතුවිලි අවදි කළා, පටිච්චසමුප්පන්න අති දීර්ඝ ඉතිහාසයක්, එ් අතීතය තුළ සැඟවිලා තිබෙනවා. එ් සැඟවුණු අතීතය මතුකොට දෙන්නේ, සම්මා සමාධිමත් සිතෙන්, සම්මා සමාධිමත් සිත පංචනීවරණ ධර්මයන්ගෙන් වැසීගිය තැන, අතීත භවාත‍්‍රය අපෙන් මැකිලා යනවා. එවිට මෙලොව පමණයි අපි දකින්නේ. පරලොව ගැන සිතන්න තියාගන්නේ වයසට ගියහම. සම්මා සමාධිමත් සිතෙන්, ධර්මයට අදාලව අතීත භවගමන දකිත්දී, භික්ෂුව පටිච්චසමුප්පන්නව, කල්ප සියක් කෝටි ප‍්‍රකෝටි ගණනක් වයසැති, මහලූ, ගොරහැඬි සත්වයෙක්. පටිච්චසමුප්පන්නව මම දිව්‍ය, මනුෂ්‍ය, බ‍්‍රහ්ම, සතර අපා සත්ත්ව මළ කඳන් ගිජ්ජකූට පර්වතයේ උසට වඩා ගොඩගසා තිබෙනවා. එ් දීර්ඝ සංසාර භව ගමනේදී, භික්ෂුව පටිච්චසමුප්පන්නව කුඹුරු හිමියෙක් වෙලා, අද ගොවියෙක් වෙලා, වැස්ස හේතුවෙන්, නියඟය හේතුවෙන්, අස්වැන්න විනාශවෙච්ච අවස්ථාවන්හිදී, මොනතරම් නම් හෘදයාබාධ සෑදී මියයන්නට ඇතිද, ගෙල වැළලාගෙන, වස පානයකොට සියදිවි නසාගන්නට ඇතිද, ණය ගෙවා ගන්නට බැරිව මානසික රෝගියෙක් වෙන්නට ඇතිද, එ් සියළුම සංස්කාරයෝ වර්තමානයේ වෙනස් වෙලා ගිහිල්ලා. වර්තමානයේ භික්ෂුව බුදුරජාණන් වහන්සේගේ ශ‍්‍රාවකයෙක්. අද භික්ෂුවට පෙර තිබූ කිසිම බැඳීමක් නැහැ. එ් නිසාම බැඳීම් හේතුවෙන් සකස්වෙන දුකක් ශෝකයක් නැහැ. මහා නියඟයක් පැමිණියත්, මහා වැසි කඩා වැටුණත් භික්ෂූන් වන අපිට නැති වෙන්න දෙයක්, අලාභයක් වෙන්න දෙයක් නැහැ. සංස්කාර ධර්මයන්ගේ හේතුඵල ධර්මයන් දකින උපේක්ෂාව තුළයි උන්වහන්සේලා වැඩ සිටින්නේ. භික්ෂුව එසේ සටහන් තබද්දී, යම් ශ‍්‍රද්ධාව දුර්වල, එසේත් නැතිනම් අන්‍යාගමික පින්වතෙකුට සිතෙන්නට පුළුවන්, හාමුදුරුවන්ට ඉතින් මොකද, ගිහි අපි පන්සලට, ආරණ්‍යයට දානය ගෙනත් පූජා කරනවා. හාමුදුරුවෝ සුවසේ වළඳලා, සැපසේ වැඩ සිටිනවාය කියලා. මේ විදිහේ අදහස් ප‍්‍රකාශ කරන පින්වතුන් සමාජයේ  ඕනෑ තරම් සිටිනවා. මේවා ඉන්ද්‍රිය ධර්මයන් බිංදුවට වැටුණ මිත්‍යාදෘෂ්ඨියේ ලක්ෂණ. බුදුරජාණන් වහන්සේගේ ශ‍්‍රාවකයෙක්, දායක පින්වතුන් පූජා කරන සිව්පසය පරිහරණය කොට කිසිදු නිෂ්පාදනයක් නොකර ගත කරනවාය කියලා, යම් පින්වතෙක් සිතනවා නම්, එම වැරදි සිතුවිල්ල තරම් බොරුවක්, මුසාවාදයක් මේ ලෝක ධාතුව තුළ තවත් ඇත්තේම නැහැ. භික්ෂුව ගෞරවයෙන් සටහන් තබනවා, බුදුරජාණන් වහන්සේගේ ශ‍්‍රාවකයින් තරම් වගකීමකින්, සිහිබුද්ධියකින් කටයුතු කරන තවත් පිරිසක් මේ ලෝක ධාතුව තුළ සිටින්න විදිහක් නැහැය කියලා. භික්ෂූන් වන අපිට, පින්වත් ගිහි පින්වතුන්ලා තෙරුවන් කෙරෙහි ශ‍්‍රද්ධාවෙන්, ගෞරවයෙන්, කර්මය කර්මඵල විශ්වාසයෙන් යුතුවයි සිව්පසය පූජා කරන්නේ. ගිහි පින්වතුන් වෙහෙස මහන්සිවෙලා, උපයාගත්  ධනය, ශ‍්‍රමය, කාලය කැප කරලා, අග‍්‍රම දෙයයි, ප‍්‍රනීතම දෙයයි, පිරිසිදුම දෙයයි අපිට පූජා කරන්නේ. එ් නිසාම බුදුරජාණන් වහන්සේ දේශනා කරනවා, මහණෙනි, ඔබලා දුශ්ශීලව සිටිමින් ගිහි පින්වතුන් ශ‍්‍රද්ධාවෙන් පූජා කරන සිව්පසය පරිහරණය කළොත්, එය පින්වත් ඔබලාට අනතුරක්මයි කියලා. එ් නිසාම භික්ෂූන් වන අපි, ගිහි පින්වතුන්ලාගෙන් ලබන එක බත් හැන්දක් උදෙසා, එක ගිලන්පස උගුරක් උදෙසා ලෝකයේ ජීවත්වන මනුෂ්‍යයින් අතරින් වැඩිම අවදානමක්, වැඩිම වගකීමක් දරන පිරිසක් වෙනවා. පින්වත් ගිහි පින්වතුන්ලා, තමන්ගේ කුඹුරු යාය අස්වද්දන්න, අස්වැන්න නෙලාගන්න, මාස තුනක් තුළ ගන්නාවූ වෙහෙසට, අවධානමට, වගකීමට වඩා වැඩි වෙහෙසක්, අවධානමක් භික්ෂූන් වන අපි, එක විනාඩියකදී ගන්නවා. අපේ සිත අකුසල් ධර්මයන්ගෙන් ආරක්ෂාකොට ගන්න, සිත රැකගන්න. ගිහි පින්වතුන්ලාගේ ගොවිබිම්, දේපල, නිවාස, යාන වාහන, ධනය, ගංවතුරෙන්, නියඟයෙන්, සොර සතුරු උවදුරු වලින් විනාශ වුණාය කියලා, පින්වත් ගිහි ඔබලා සතර අපායට වැටෙන්නේ නැහැ. ගිහි පින්වතුන්ලාට ආරක්ෂාකොට ගන්න තිබෙන්නේ, පංචශීලය එසේත් නැතිනම් ආජීව අෂ්ඨමක ශීලයයි. උපරිම ශිල්පද අටයි. නමුත් උපසම්පදා භික්ෂූන් වන අපිට, රැකගන්නට ශිල්පද දෙසිය විස්සක් තිබෙනවා. උතුම් ප‍්‍රාතිමෝක්ෂ ශීලයට අදාළව, සාමණේර භික්ෂුවකට සාමණේර දශ ශීලයන්, ශේඛියා ශිල්පද හැත්තෑ පහක් තිබෙනවා රැකගන්නට. මොනතරම් වගකීමක් ද? අවදානමක් ද? ගෞරවණීය ස්වාමීන් වහන්සේලාගේ ජීවිත මත තිබෙන්නේ. යම් ගෞරවණීය උපසම්පදා භික්ෂුවක්, තම ප‍්‍රාතිමෝක්ෂ ශීලයට අදාල සතර පාරාජිකාවන්ගෙන් එක් ශිල්පදයක් දුර්වල කොටගත්තොත්, එහි විපාකයන් මෙපමණ යැයි සටහන් තබන්න බැහැ. අපිට උපසම්පදා ශීලයම අහිමිවෙනවා. ප‍්‍රාතිමෝක්ෂ ශීලයට අදාල, සංඝාදිශේෂ ශිල්පදයක් දුර්වල කොටගෙන, ඊට විනයානුකූල පිළියම් නොකර, නැවත නැවත ශිල්පද දුර්වල කොටගන්නවා නම්, එහි අකුසල් විපාකයන්, ගිහි පින්වතෙක් පංචශීලයෙන් ශිල්පදයක් දුර්වල කොටගත්තා වගේ නොවේ. අහසයි පොළවයි වගේ වෙනසක් තිබෙනවා. ඇවැත් දේශනා කොට පිරිසිදු විය හැකි, නැවත නිවැරදි විය හැකි ශිල්පද, අපි දුර්වල කොටගන්නවා නම්, නොතකා හරිනවා නම්, එ්වායේ අකුසල් විපාකයන් අපේ දීර්ඝ භව ගමන දුකෙන්ම පුරවන්න පුළුවන්. පින්වත් ගිහි පින්වතුන්ට වැටහෙනවා නේද, භික්ෂූන් වහන්සේලා වන අපි, ඔබලා ගෞරවයෙන් පූජා කරන සිව්පසය පරිහරණය කරලා, මොනතරම් වගකීමකින්, මොනතරම් අවධානමක් දරාගෙනද වැඩසිටින්නේ කියලා. පොඞ්ඩ වැරදුනොත් අපිට සතර අපායේ දුක උරුමවෙන්න පුළුවන්. ජීවිත පරිත්‍යාගයෙන්, මනා සිහිනුවණින්, මහා සංඝරත්නය වන අපි, ආරක්ෂා කොටගත්තා වූ ශීලයයි, මහා සංඝරත්නය නැමති පුණ්‍ය කෙතේ, සුපටිපන්න ගුණය, උජුපටිපන්න ගුණය, ඥායපටිපන්න ගුණය, සමීචිපටිපන්න ගුණය ආදී වූ මනුෂ්‍යයින්, දෙවියන්, බ‍්‍රහ්මයින්ට පවා, තම ආයුෂය, වර්ණය, සැපය, බලය, ප‍්‍රඥාව උදෙසා අත්‍යවශ්‍යවූ, ලෝකයේ සැපය උදෙසා උතුම්ම අස්වැන්නයි, නිෂ්පාදනය කොට දෙන්නේ. මහා සංඝරත්නය වන අපි, පන්සලට, ආරණ්‍යයට, කුටියට වෙලා, පින්වත් ඔබලා පූජා කරන සිව්පසය පරිහරණය කරලා, අපි නිෂ්පාදනය කරන්නේ, පින්වත් ගිහි පින්වතුන්ලාවගේ ආහාර, පළතුරු, එළවළු, යකඩ බඩු, ඇඳුම් පැළඳුම් වගේ දුකට හේතුවන ජරා, ව්‍යාධි, මරණයන්ටම හේතුවෙන, අවසානයේ කුණු කූඩයටම, වැසිකිළි වලටම දමන, නිෂ්පාදනයන් නොවේ. ගිහි පින්වතුන්ලාගේ මෙලොව, පරලොව සැපයම ලබාදෙන අවශ්‍ය නම් භව නිරෝධයම ශාක්ෂාත්කොටදෙන උතුම් සාමීචිපටිපන්න ගුණයේ අස්වැන්නයි. ගෞරවණීය ගිහි පින්වත, හොඳින් දෑස් හැර සම්මුති ලෝකය දෙස බලන්න. උතුම් බුද්ධෝත්පාද කාලයක අර්ථය, තවමත් ජීවමානව තිබෙන්නේ, පින්වත් ඔබ සිව්පසය පූජා කරන, මහා සංඝරත්නය සතු වගකීම් සහගතභාවය සහ කැපවීම් නිසාමය. අබුද්ධෝත්පාද කාලයක නපුරු ගිම්හානය, තවමත් ප‍්‍රමාද, එ් උතුම් සංඝරත්නයේ පරිත්‍යාගයන් නිසාමය. පින්වත් ඔබ ජීවත්වෙන සම්මුති ලෝකයේ, මේ දක්වා ශ‍්‍රද්ධාව, ශීලය, මෛත‍්‍රිය, සමාධිය, ප‍්‍රඥාව යම් පමණකට හෝ විකසිතව ඇත්තේ ද මනුෂ්‍ය සංඥාවන් තවමත් මුර්ග සංඥාවන් බවට පත් නොවී, මනුෂ්‍යත්වය සමාජය තුළ ආරක්ෂා වී ඇත්තේ ද පින්වත් ඔබේ ගමේ පන්සලේ ආරණ්‍යයේ, කුටියේ වැඩ සිටින මහා සංඝරත්නය, පින්වත් ඔබලා පූජා කරන සිව්පසය පරිහරණය කොට සිදු කරන, නිහඬ, අප‍්‍රකට ධර්මානුකූල විප්ලවය නිසාමය. ගෞරවණීය ගිහි පින්වත, ඔබ මහා සංඝරත්නයට පූජා කරන බත් හැන්දට, ප‍්‍රති උපකාර හැටියට ඔබ දක්ෂ නම් දකින්න මහා සංඝරත්නය පින්වත් ඔබට සියල්ලම ලබා දී ඇත. </Content>
    <Content name="book16chapter14" translatable="false">භික්ෂුව වැඩ සිටින ගම්මානයේ, කුඹුරු යායේ ගොයම මේ දිනවල කිරි වදිනවා. තාරුණ්‍යයේ  ඕජාවෙන් මොනවට තිරිහන් වූ ලා කොළ පැහැයෙන් නලියන යොවුන් වියේ වී කරල්, ගොයමේ ආශ්වාදය ගැන, පුංචි බණ කතාවක් කියලා දෙනව කියලයි භික්ෂුවට සිතෙන්නේ. එ්ත් එ් බණ කතාව, ගමේ කාටවත්ම ඇසෙන්නේ නැහැ. ගමේ පින්වත් ගොවි මහත්වරුන්, බලාපොරොත්තුවේ දෑස් දල්වාගෙන බලා සිටින්නේ, ගොයම පැසී අස්වැන්න කපලා ගෙදරට ගන්න. ස්වභාවධර්මය අපිට තිළිණ කරන, බණ කථා නොඅසන අපි, අනිත්‍ය වූ ආශ්වාදයන්ට බැඳිලා යන්නේ, ආශ්වාදයේ කෙටි ස්වභාවයත්, ආදීනවයන්ගේ දීර්ඝභාවයත් නොදන්නා අවාසනාව නිසාමයි. අග්ගඥ්ඥ සූත‍්‍රයට අදාළව ලෝකය නැවුම්ව නැවත හටගත් කාලයේ පටන්, රස  ඕජාවෙන් පරිපූර්ණ වූ නැවුම් පොලවේ, ස්වභාවිකවම ඇල් සහල් හටගත්තා. උදෑසන හටගත් ඇල් සහල් වල අස්වැන්න, සවස නෙලා ගන්න තරම්, පටිච්චසමුප්පන්න අපි පින්වන්ත වුනා. අවාසනාවේ මහත කියන්නේ. එක දවසෙන් අස්වැන්න ලැබුන ඇල් සහල් මහ පොලවෙන් අතුරුදහන් වී යන්නේ, අතීතයේත් අපි, ආශ්වාදයේ කෙටිභාවයත්, ආදීනවයේ දීර්ඝභාවයත් නොදැක්ක නිසාමයි. අතීතයේ පටිච්චසමුප්පන්නව ඔබත්, මමත් බැඳී ගිය එ් ආශ්වාදයේ මර තොණ්ඩුව, මේ භද්‍ර කල්පයේ ලොව්තුරා බුදුරජාණන් වහන්සේලා තුන් නමකගේ උතුම් සම්මා සම්බුද්ධශාසන පසු කරමින් පැමිණ, මේ නිමේෂයේදිත් පින්වත් ගොවි මහත්වරුන් කිරිවදින තරුණ ගොයම දෙස බලාගෙන ලබන්නේ, කෙටි ආශ්වාදයේ මිරිඟුවක් පමණක්මයි. පින්වත් ගොවි මහත්වරුනි, දෑස් පියාගෙන මොහොතක් දකින්න, මේ නැවුම් ලෝකය හටගත් අළුත, එක දිනකින් අස්වැන්න කපාගත් ඇල්සහලේ පටන්, මේ දක්වා පැමිණි පටිච්චසමුප්පන්න භවගමන මොනතරම් නම් දුරක්ද කියලා, මේ ඔබ දකින දුර, අතීත භව ගමනේ ඔබ ගෙවාගෙන පැමිණි දුරෙන්, දිය බිඳුවක් පමණක්මයි. බුදුරජාණන් වහන්සේ ජීවමාන වැඩ සිටිය සමයේ, අගහිඟකම් වැඩි නිසාම, පැවිදිවෙච්ච ගොවි මහත්මයෙක් සිටියා. මේ ගොවි මහත්මයා තමන් ලැබූ පැවිදිකම ආරක්ෂා කොටගැනීමට නොහැකිවේ යැයි ඇති වූ සැකය නිසාම, ගිහි ජීවිතයේදී තමන් සතු, එකම වත්කම වූ ගොවිතැන් කළ උදැල්ල සඟවා තබලයි, පැවිදිවෙන්න ආරාමයට ගියේ. සැකය යනු පංචනීවරණයක්ය කියලා මේ ගොවි මහත්මයා දැනගෙන සිටියේ නැහැ. කාලා, බීලා, හොඳින් ජීවත්වෙන්නයි පැවිදි භාවයට පත්වුණේ. හොඳින් දානය වළඳලා වැඩසිටිනකොට, එම ස්වාමීන් වහන්සේට කාමයන් මතු වෙන්න පටන් ගත්තා. නැවත ඇස, කන, නාසය, දිව, ශරීරය, මනස පිනවීමේ කැමැත්ත සිත තුල බුර බුරා නැගුණා. තමන් රැක ගත යුතු ශීලයෙන්, කාමච්ඡුන්දයන්ට අවහිර වෙද්දී, ව්‍යාපාදය ඇති වුණා. ධර්මය කෙරෙහි, ප‍්‍රතිපදාව කෙරෙහි, ශීලය කෙරෙහි කේන්තිය ඇති වුනා. එ් නිසාම සිත හැකිලූනා, කුස පිරෙන්න ආහාර වළඳා බත් මතින්, අඩ සිහියෙන් කාමච්ඡුන්දයන්ම සිහිපත් කළා. ගොවිකම අතහැර දමා, එහෙත් උදැල්ල සඟවා තබා පැවිදි වූ එම භික්ෂුවට, අවසානයේ ඉතිරි වුණේ, විසිරුණු සිතක්. එ් විසුරුණු සිත, චතුරාර්ය සත්‍යය ධර්මයන් කෙරෙහි සැකය ඇති කොට දුන්නේ, සුළි සුළඟක් වගේ මහා වේගයකින්. දුකට හේතුව තෘෂ්ණාව යැයි දකින්න තරම් නුවණ නොමේරූ මේ ස්වාමීන් වහන්සේ, සැපය සොයාගෙන තෘෂ්ණාවේ නාමයෙන් උපවැදිභාවයට පත් වී, තමන් සඟවා තබා පැමිණි උදැල්ල, සඟවා තැබූ තැනින් රැගෙන නැවත ගිහි ජීවිතයක් ගත කළා. අවස්ථා තුනකදීම උදැල්ල සඟවා පැවිදි වූ මෙම ස්වාමීන් වහන්සේ අවසානයේ උදැල්ල විනාශ කොට දමා, පැවිදිභාවයට පත්වී, උතුම් ධර්මයේ අවබෝධයන් ජීවිතයට එකතු කොට ගත්තා යැයි ධර්මයේ සඳහන් වෙනවා. බුදුරජාණන් වහන්සේ ජීවමානව වැඩසිටියදී උදැල්ල සඟවා පැවිදි වූ ස්වාමීන් වහන්සේගේ කතාව සටහන් තබත්දී, භික්ෂුවට අතීතයේ සිදුවීමක් මතකයට පැමිණියා. වැඩි වයසින් පැවිදි වෙච්ච ස්වාමීන් වහන්සේ නමක්, කුටියෙන් නික්ම යද්දී, තම බඩුබාහිරාදිය සමග, ගෙවී ගිය උදළු තලයකුත් රැගෙන ගියා. උන්වහන්සේ අකීකරු බවක් පෙන්වූ නිසා, භික්ෂුව, උදළුතල උපාදානය ගැන අවවාද කරන්න ගියේ නැහැ. ගෙවීගිය උදළු තලයක් අතහැරගන්න බැරි අපි කෙසේ නම්, මේ වියරු පංචඋපාදානස්කන්ධ ලෝකය අතහැර ගන්නද. බුදුරජාණන් වහන්සේ දේශනා කරනවා, තෘෂ්ණාව වනාහි තුවාලයකි කියලා. මේ තුවාලය අවිද්‍යාව නමැති විශබීජයෙන් නිරතුරුවම පැසවනවා, ඔඩුදුවනවා. පටිච්චසමුප්පන්නව කල්ප සියක් කෝටි ප‍්‍රකෝටි ගණනක්, ඔඩුදුවපු තුවාලයක්, මේ ජීවිතය කියන්නේ. අතීතයේ කාම භව, රූපි භව, අරූපි භවයන්හි සිත් සේ ඔඩුදිව්වාවූ තුවාලයක් මේ ජීවිතය කියන්නේ. පින්වත් ඔබට මේ පරණ තුවාලය ගැන කලකිරීමක්, නොඇලීමක් තවමත් ඇතිවෙලා නැතිද. පින්වත් ඔබ මේ නිමේෂයේදීත් පින් කරමින්, මේ තෘෂ්ණාවේ දුර්ගන්ධය හමන තුවාලය වටා අවිද්‍යාවේ සුවඳ විලවුන් තවරා ගැනීමක් පමණක්ම නේද, කරමින් සිටින්නේ. පින්වත් ඔබ මොහොතක්වත් සිතුවාද, මේ අවිද්‍යාවේ සුවඳ විලවුන් නමැති සංස්කාරයෝ, ඔබගේ තෘෂ්ණාවේ තුවාලය, තව තවත් ඔඩුදුවන විශබීජයක්ය කියලා. බුදුරජාණන් වහන්සේ දේශනා කරනවා, දුකට එකම හේතුව පංචඋපාදානස්කන්ධය කෙරෙහි තෘෂ්ණාවයි කියලා. දුකට එකම හේතුව තෘෂ්ණාව වුවත්, පින්වත් ඔබ තෘෂ්ණාව ඉලක්ක කරන්න එපා. තෘෂ්ණාව ඉලක්ක කලොත්, තෘෂ්ණාව නිසාම, තෘෂ්ණාව ඇතිවෙන්න පුළුවන්. පින්වත් ඔබ ඉලක්ක කළ යුත්තේ, තෘෂ්ණාව නිරෝධය කරන, ආර්ය අෂ්ටාංගික මාර්ගයයි. අපේ පටිච්චසමුප්පන්න අවිද්‍යාව බලවත් නිසාම, ධර්මානුකූල ඇත්ත, අවිද්‍යා අඳුරේ ගිලිලයි තිබෙන්නේ, මේ අවිද්‍යා අඳුරෙන් වැසී තිබෙන, පංචඋපාදානස්කන්ධ ලෝකයේ ඇත්ත දකින්න නම්, ඔබ දැල්විය යුතු මුල්ම පහන් ආලෝකය, ලෞකික ප‍්‍රඥාවට අදාල සම්මා දිට්ඨිය සහ සම්මා සංකප්පයි. ඉහත ලෞකික ප‍්‍රඥාවට අදාල අංගයන් දෙකයි පින්වත් ඔබව, නිවැරදිව, ආර්ය අෂ්ටාංගික මාර්ගය තුළට ස්ථානගත කරන්නේ. ලෞකික ප‍්‍රඥාවට අදාලව සම්මා සංකප්පයන්, විශේෂයෙන්ම නෙක්ඛම්ම සංකප්පය තෘෂ්ණාව යම් පාලනයකට නතු කොටගෙන, ආර්ය අෂ්ඨාංගික මාර්ගය තුල නැගී සිටීමට ඔබට ශක්තියක් ලබා දෙනවා. තෘෂ්ණාව හේතුවෙන්ම සකස්වෙන උපාදාන ධර්මයන්ගේ ආශ්වාදයට ඔබ බැඳුනොත්, ආශ්වාදයම නැවත නැවත දැක්කොත්, ශීලයේ වේවා, කුසල් ධර්මයන්ගේ වේවා, සමාධියේ වේවා, ආශ්වාදයම ලැබුවොත්, එ් බැඳියාම හෙවත් උපාදානය හේතුවෙන්, ඔබට නැවත උරුම වන්නේ ජාති, ජරා, ව්‍යාධි, මරණ දුක් ගොන්නේ හට ගැනීමමයි. බුදුරජාණන් වහන්සේ දේශනා කරනවා, මහා ගසක්, පොළව යටට ඇදී යන්නා වූ මුල් ද, සතර වටේට ඇදී යන්නා වූ මුල් ද සිය  ඕජාව ගස සිසාරා ගෙන ගොස්, එ් මහා ගස, එ් ආහාර ඇත්තේ, දීර්ඝ කාලයක් පවතින්නේය කියලා. පින්වත් ධර්ම මාර්ගයේ ගමන් ගන්නා අපිද, උතුම් ආර්ය අෂ්ටාංගික මාර්ගය, ශීලයේ, පිනේ, සමාධියේ, කුසල්ධර්මයන්ගේ, ආශ්වාදය පිණිස උපයෝගී කොටගතහොත්, එම උපාදාන ධර්මයන්ගේ ආශ්වාදය භවයමයි සුවසේ පෝෂණය කරන්නේ කියලා. පින්වත් ඔබ ප‍්‍රියභාවයට පත්වෙන යම් ධර්මතාවයන් වේද, එය ශීලය වේවා, සමාධිය වේවා, පින්කම් වේවා මේ සෑම ප‍්‍රිය දෙයක්ම, මේවා තුළින් රැස්වෙන සෑම සංස්කාරයක්ම, අනිත්‍ය වශයෙන්, දුක වශයෙන්, අනාත්ම වශයෙන් දකින්න. ජාති, ජරා, ව්‍යාධි, මරණ වශයෙන්ම දකින්න. භව දුක උපද්දවන ධර්මයන් වශයෙන්ම දකින්න. එවිටයි පින්වත් ඔබ සිදුකරන සියලූම කුසල් ධර්මයන්, විදර්ශනාමය ප‍්‍රඥ්‍යාවේ වැඞීමට උපකාරවෙන්නේ. බුදුරජාණන් වහන්සේ දේශනා කරනවා, පව් කරන කෙනෙකුට, මෙලොව සැපසේ වාසය කරන්න පුළුවන් නම්, පරලොව සැපසේ ජීවත් වෙන්න පුළුවන් නම්, බුදුරජාණන් වහන්සේ පින්වතුන්ලාට, අකුසල් ප‍්‍රහාණය කිරීම ගැන මෙතරම් වර්ණනා කරන්නේ නැහැය කියලා. දශ අකුසල් ධර්මයන් සිදු කිරීමෙන් මෙලොව සහ පරලොව දුක් පීඩා සහිත සතර අපා දුකමයි අයිතිවෙන්නේ. දශ කුසල් ධර්මයන් වැඞීමෙන් මෙලොවත්, පරලොවත් දුකක් නම් ලැබෙන්නේ බුදුරජාණන් වහන්සේ පින්වතුන්ලා උදෙසා, දශ කුසල් ධර්මයන් මෙතරම් වර්ණනා කරන්නේ නැහැ. දශ කුසල් ධර්මයන්මයි මෙලොව සහ පරලොව සැපයම ලබාදෙන්න. නමුත් ගෞරවණීය පින්වතුනේ, අපි ආර්ය අෂ්ටාංගික මාර්ග යේ මුල් අදියරේදී ජීවිතයට එකතු කොටගත්, ලෞකික ප‍්‍රඥ්‍යාව, ලෝකොත්තර ප‍්‍රඥ්‍යාවත්, එසේත් නැතිනම් විදර්ශනාමය ප‍්‍රඥ්‍යාවක් බවට පත්කොට ගන්න  ඕනේ. එ් සඳහායි බුදුරජාණන් වහන්සේ අකුසල් ප‍්‍රහාණය කිරීමත්, දශ කුසල් ධර්මයන් වැඞීමත් තුලින් අපිව සූදානම් කරන්නේ. දශ අකුසල් ධර්මයන් ප‍්‍රහාණය කරමින්, දශ කුසල් ධර්මයන් වඩමින්, සියලූම කුසල් සහ අකුසල් සංස්කාරයෝ, අනිත්‍යයි, දුකයි, අනාත්මයි වශයෙන් දැකීමෙන් පමණක්මයි, විදර්ශනා ප‍්‍රඥ්‍යාව අපි තුළ මෝදුවෙන්නේ. පින්වත් ඔබ බොහෝම වීර්යෙන්, අකුසල් ධර්මයන් දුරු කරමින්, හරි හරියට කුසල් ධර්මයන් වඩමින්, මෙයයි සම්මා සම්බුද්ධ ශාසනය කියලා නම් පමණක් සිතන්න එපා. මෙතනත් සම්මා සම්බුද්ධ ශාසනයේම අර්ථයක් තමයි. නමුත් ශාසනයේ සැබෑම අරටුවට නම්, තව දුරක් යන්න තිබෙනවා. ලෞකික සම්මා සමාධිමත් සිතෙන් විදර්ශනාමය ප‍්‍රඥ්‍යාව මතුකොටගෙන, ඥාණදර්ශන, විමුක්තිය දෙසට අපේ ඡුන්දය ඇතිකොටගන්න  ඕනේ. සත්පුරුෂ පින්වත් ඔබ, ඔබගේ ජීවිතය තුළින් දශ අකුසල් ධර්මයන් ප‍්‍රහිනය කරමින්, දශ කුසල් ධර්මයන් වඩමින්, අකුසල් සංස්කාරයන්ට නොගැටී, කුසල් සංස්කාරයන්ට නොඇලී, සංස්කාරයන්ගේ අනිත්‍යභාවයම නුවණින් දකින්න දක්ෂවෙන්න. බුදුරජාණන් වහන්සේ දේශනා කරනවා, යම් පින්වතෙක් කිරි නුග ගසක් කපයිද, එම කිරි නුග ගසේ පොත්තෙන් කිරි වැගිරෙනවාය කියලා. එසේ කිරි වැගිරෙන්නේ, එම කිරි නුග ගසේ, කිරි තිබෙන නිසාමයි කියලා. යම් ගිහි පින්වතෙක් ඇසෙන් රූප දැකලා, කනෙන් ශබ්ද අහලා, මනස රාගයෙන්, ද්වේෂයෙන්, මෝහයෙන් අසංවර කොට ගන්නවා නම්, එයින් අදහස් වෙන්නේ, තමන් තුළ රාග, ද්වේශ, මෝහ ධර්මයන් තිබෙනවාය කියන කාරණයයි. අද උදෑසන පිණ්ඩපාත මඩුවේදී සුදු ඇඳුමෙන් සැරසී සිටි කැපකරු මහත්මයා, දානය, පූජාකිරීමට පැමිණි පිරිස අතර ටිකක් නොසන්සුන්ව හැසිරුණා. ඊට හේතුව තමයි කැඳ දානය භාරගත් පින්වතා, තවමත් පැමිණිලා නැහැ. භික්ෂුව කැපකරු මහතාගෙන් විමසුවා, මොකක්ද ප‍්‍රශ්නය කියලා. එවිට කැපකරු මහතා කියනවා, බලන්නකෝ වේලාව හයයි තිස්පහත් වෙලා, තවම මේ කැඳ භාරගත් නිවසේ අය පැමිණ නැහැනේ කියලා. කැපකරු මහතාව සන්සුන් කිරීමේ බලාපොරොත්තුවෙන්, භික්ෂුව හැමෝටම ඇසෙන්න ප‍්‍රකාශ කළා, මහත්තයෝ, අතීත භව ගමනේ සාරා සංඛ්‍ය කල්ප ලක්ෂ ගණනාවක් ප‍්‍රමාද වූ අපිට, මේ විනාඩි පහ මොන ප‍්‍රමාදයක් ද මහත්තයෝ කියලා. කැඳ දානය භාරගත් මහත්මයාගේ ප‍්‍රමාදභාවය නිසා, මහත්මයා ප‍්‍රමාදී භාවයට පත්වෙන්න එපා. කැඳ අවශ්‍ය වෙන්නේ නැහැ. පිණ්ඩපාත දානය බෙදන්නය කියලා. අපි තුළ සැඟවුණු කාම, රාග, පටිඝයන් විනාඩි පහේ ප‍්‍රමාදයේදීත් ඇවිස්සිලා එන්නේ, අප සතු විදර්ශනාත්මක ප‍්‍රඥ්‍යාවේ, විමංසාවේ දුර්වලභාවයන් නිසාමයි. </Content>
    <Content name="book16chapter15" translatable="false">අද පසළොස්වක පොහොය දවස, කුටිය අවට කැලෑ පරිසරය, හරියට සමාධිමත් සිතක් වගෙයි, හරිම නිශ්චලයි. සුළඟට හොඳ විවේකයක් ලැබිලා. සුළඟ විවේක ගන්නකොට ශරීරයට දැනෙන රස්නය නම් ටිකක් වැඩියි. සතර මහාධාතුවේ ආශ්වාදය සහ ආදීනවය අතර තිබෙන්නේ, බොහෝම පුංචි පරතරයක්. මේ පරතරය පුංචි කරන්නේ, සතර මහාධාතුව අනිත්‍ය වන වේගවත්භාවය නිසාමයි. භික්ෂුව සාමාන්‍යයෙන් රාත‍්‍රියට ඔරලෝසුවේ වේලාව බලන්නේ නැහැ. සැලසුම් කිරීම් වලින් තොරව, ජීවිතයට නිදහසේ යන්න දෙනවා. එවිට ඉක්මන් වීම් සහ ප‍්‍රමාදවීම් සකස් වෙන්නේ නැහැ. ජීවිතයේ නිදහස උදුරාගන්නේ, පංචඋපාදානස්කන්ධය කෙරෙහි, තෘෂ්ණාව විසින්මයි. තෘෂ්ණාව සැමවිටම, අපේ ජීවිත සංස්කාරයන්ගේ සිරකාරීත්වයට පත් කරනවා. උපාදානයන්ගේ බන්ධනයන්ට කොටුකරනවා. අවිද්‍යාවේ ඝණ අන්ධකාරය, අපිට ඔරලෝසුවේ වේලාව පෙන්වලා, ප‍්‍රමාදභාවය ඉදිරියේත්, ඉක්මන්භාවය ඉදිරියේත්, තෘෂ්ණාවම ශක්තිමත්කොට දෙනවා. පංචඋපාදානස්කන්ධ ලෝකය වෙලාගත්, අවිද්‍යා ඝණ අන්ධකාරය මැද්දේ, මේ රාත‍්‍රියේ නවයොවුන් පසළොස්වක සඳවතිය, තම ප‍්‍රභාෂ්වර ආලෝකයෙන් නැගෙනහිර අහස්කුස එ්කාලෝක කරලා. සුන්දර කවියෙකුට, සුන්දර ගීත රචකයෙකුට, එසේත් නැතිනම් සඳ එළියේ ආශ්වාදය විඳින්නෙකුට, දෝතපුරා, ඵස්ස ආහාර, මනෝසංචේතනා ආහාර සහ විඤ්ඤාණ ආහාරයන්, පසළොස්වක සඳවතිය බෙදා දෙන්නේ හරිම නිර්ලෝභී කමකින්. භික්ෂුව මුළු කැලෑ පරිසරයටම ආලෝකය පතුරුවන, ප‍්‍රභාෂ්වර පසළොස්වක සඳවතිය දෙස මොහොතක් බලා සිටියා. ඇයගේ ආලෝකයෙන් බබළන රූපයේ ආශ්වාදයට, කවුරු වුනත් වශී වෙනවා. ඇය එ් තරමටම ලස්සනයි. මේ සුන්දර පසළොස්වක දින රාත‍්‍රියේ, කුටිය ඉදිරිපිට අහස්කුස, ආලෝකයෙන් බබළන සඳවතිය දැකලා, මොන තරම් පින්වත් මනුෂ්‍යයෝ, ඵස්ස ආහාරයන්, මනෝසංචේතනා ආහාරයන්, විඤ්ඤාණ ආහාරයන් සිත් සේ අනුභව කරමින්, තෘෂ්ණාවෙන් තරවෙනවා ඇතිද. තෘෂ්ණාව හේතුවෙන් උපාදානයන්, උපාදානයන් හේතුවෙන් භවය, ජාති, ජරා, ව්‍යාධි, මරණ, පින්වත් ඔබට පෙනෙනවාද, සුන්දර පසළොස්වක සඳවතිය, ඇයගේ ලස්සන, රූපශ්‍රීය අවිද්‍යාවෙන් පිරි ලෝකය තුළ දුක අස්වද්දන අපූරුව. අනාගතයේ කවදාහරි දවසක, මුළු ලෝකයම අඳුරේ ගිල්වලා, සඳු සහ හිරු ලෝකයෙන් අතුරුදහන් වෙලා යනවා. කවදාහරි දවසක සඳු සහ හිරු අතුරුදහන් වෙලා යන්නේ, සත්ව ප‍්‍රජාවගේ අකුසල්වල බලවත්භාවයන් නිසාමයි. වර්තමානයේ පින්වත් ඔබ, ලස්සන සහ අවලස්සන දේවල් දැකලා, සිත්සේ අනුභව කරන, ඵස්ස, මනෝසංචේතනා සහ විඤ්ඤාණ ආහාරයන්ගේ,  ඕජාවෙන් පෝෂණය වෙන, තෘෂ්ණාව අනාගත ලෝකයෙන්, හිරු සහ සඳු අතුරුදහන් කොට දමනවා. සියලූ සංස්කාරයෝ වෙනස් වී යනවා. එ් නිසාම ලෝකයෙන් අතුරුදහන් වී යන හිරු සහ සඳු, කල්පවිනාශයක් අවසානයේදී, නැවත ලෝකය ගොඩනැගෙන විට, ආයෙමත් හිරු සහ සඳු ලෝකය ආලෝකමත් කරනවා. මේ මොහොතේ නොඉඳුල්ව ආලෝකය පතුරුවන පසළොස්වක සඳවතිය, කොයි මොහොතක හෝ අකීකරු ඝණ වළාකුලක්, ඇවිත් ඇයව ඉඳුල්කොට දමන්නට පුළුවන්. සඳවතියගේ ලස්සනට, ප‍්‍රභාෂ්වරභාවයට අකමැති, ඇයට ඊර්ෂ්‍යා කරන, වළාකුළු අරක්ගත්, සුළඟ අරක්ගත් දෙවියන්, දිව්‍යාංග නාවන්,  ඕනෑ තරම් සිටිනවා. මනුෂ්‍ය අපිට විතරක් නොවේ තරහකාරයෝ සිටින්නේ. ඇලීම් සහ ගැටීම් තිබෙන තැන තරහකාරයෝ සිටිනවාමයි. එ්ත් මේ පසළොස්වක පොහොය දින රාත‍්‍රියේ, භික්ෂුවට පින තිබෙනවා, ඇයව, ඇයසේම, ලස්සනට දකින්නට. හෙට භික්ෂුවගේ ඇස් දෙක අන්ධ වුනොත්, සියලූ සංස්කාරයෝ නොසිතූ, නොපැතූ ලෙස වෙනස් වෙලා යනවා. අපි තුළ මතකයන් පමණක්ම ඉතිරි කොට තබලා. අපේ ජීවිත තුළ මොනතරම් නම්, සුන්දර මතකයන් ඉතිරිකොටගෙන තිබෙනවාද? එ් මතකයන් අමතකකොට දමන්න, අපි කැමති නැහැ. එ් මතකයන්, එ් තරමටම සුන්දරයි, එසේත් නැතිනම් එ් මතකයන් එ් තරමටම අසුන්දරයි. අතීත මතකයන් ගැන සිහිපත් කරද්දී, එ් මතකය තුළින් ඵස්ස ආහාර, මනෝසංචේතනා ආහාර, විඤ්ඤාණ ආහාර, අපි නැවත නැවතත් අනුභව කරනවා. මැරිච්ච අතීතයක් නැවත සිහිපත් කරමින් අපි තෘෂ්ණාවෙන් තර වෙනවා. බුදුරජාණන් වහන්සේ දේශනා කරනවා, පින්වත් ඔබ අතීතය, වර්තමානය සහ අනාගතය ගැන සිතුවිල්ලක් සිතන මොහොතක් පාසා, විඤ්ඤාණයට ගොදුරක් සහ විඤ්ඤාණයේ වැඞීමට ආහාරයක් ලබා දුන්නාය කියලා. විඤ්ඤාණය සක‍්‍රීයව තිබෙන තාක්කල්, තෘෂ්ණාව වැඩෙනවා. තෘෂ්ණාව වැඩෙන තැන, උපාදානය, භවය, ජාති, ජරා, ව්‍යාධි, මරණ දුක් රැස තිබෙනවාය කියලා. පින්වත් ඔබ, සුන්දර මතකයන් හෝ අසුන්දර මතකයන් ජීවිතය තුළ සඟවා තබා ගන්න එපා. එ් සුන්දර මතකයන්ට හේතුකාරක වුන, රූපයන්, කායානුපස්සනාවෙන් දකින්න. එ් රූපයන් ඇසුරින් සකස් වුණා වූ සුන්දර මතකයන් සහ අසුන්දර මතකයන්, වේදනානුපස්සනාවෙන් සහ චිත්තානුපස්සනාවෙන් ඔබේ මතකයෙන් ඉවත්කොට දමන්න. එ් අතීත මතකයන් තුළ, විඤ්ඤාණයට නැවත නැවත වැඩෙන්නට දෙන්න එපා. විඤ්ඤාණ පච්චයා නාමරූපං, නාමරූප පච්චයා සළායතනං, ආයෙමත් මතකයන් අළුත්කොට ගැනීම පමණක්මයි, අපිට ඉතිරිවෙන්නේ. පසළොස්වක සඳවතිය, තම ප‍්‍රභාෂ්වර ආලෝකයෙන්, කුටිය අවට කැලෑ පරිසරය තවමත් ග‍්‍රහණයට අරගෙන, සඳවතියගේ සුන්දරත්වය දැකලා, ඇස් ඇත්තෝ, තෘෂ්ණාව රැස්කොට ගන්නවා. ඇස් නැත්තෝ, සඳවතියගේ ලස්සන අනුන්ගෙන් අහල, හූල්ලනවා, ප‍්‍රඥ්‍යාවේ ඇස මෝදුකොටගත් නුවණැති මනුෂ්‍යයා පිරිපුන් ලස්සන සඳවතිය තුළින්, තවත් සති දෙකකින් උදාවෙන කළුවර පොහොය සඳ, නුවණින් දකිනවා. එ් සුන්දර මනුෂ්‍යයාට, ආලෝකයෙන් පිරිපුන් සඳවතිය යනු සියළු සංස්කාරයන්ගේ අනිත්‍යභාවය දකින, ප‍්‍රඥ්‍යාවේ ආලෝකයක්මයි. ලස්සන කියන්නේ හේතුඵල ධර්මයක්. එ් නිසා ලස්සන විඳින්න එපා. පිනෙන්ම උපදින ලස්සන, ඔබ අවබෝධය උදෙසාම යොමු කොටගන්න. පින්වත් ඔබ ලස්සන වින්දොත්, භව ගමනේදී ඔබ ජරා, ව්‍යාධි, මරණයන්ගෙන් ඔබව අවලස්සන වේවි. වර්තමානයේ හුඟ දෙනෙක් අනුන්ගේ ලස්සන නිසා, තමන් ධර්මයෙන් අවලස්සන වෙනවා. පින්වත් ඔබ සමාජය දෙස සිහි නුවණින් බලන්නකෝ, මනුෂ්‍ය ජීවිත මොනතරම් නම් කැතද කියලා. තෘෂ්ණාවෙන් ඇඟ, පත, ආරලා ගිහිල්ලා. ලස්සනට මස්පිඩු ශරීරයේ තිබුණත්, ලස්සන ඇඳුම් පැළදුම්, ආභරණ, රූපලාවණ්‍යයන්ගෙන්, පංචඋපාදානස්කන්ධ ලෝකය විකසිතව තිබුනත්, හුඟාක්ම ජීවිත තෘෂ්ණාවෙන් හුඟාක් ආරලා තිබෙන්නේ. ධර්මානුකූලව සමාජය දෙස බලන කෙනෙකුට, සමාජය පෙනෙන්නේ හරිම කැතට. ජාති, ජරා, ව්‍යාධි, මරණ, ශෝක පරිදේවයන්ගෙන් මනුෂ්‍ය ජීවිත කැතවෙලා. ඔය තෘෂ්ණාවෙන් ස්ථූල ශරීර ධර්මානුකූලව නිරෝගී කොටගන්න නම්, සම්මා ව්‍යායාමයන් බොහෝම වීර්්‍යයෙන් කරන්නට සිදුවේවි. සම්මා ව්‍යායාමයන් කියන්නේ, තෙරුවන් සිහිපත් කොටගෙන ව්‍යායාම උපකරණ වලට නැඟලා, ව්‍යායාම කරන එක නම් නොවේ, භවාත‍්‍රයේ සියළුම සත්වයින්ට, බුදුරජාණන් වහන්සේව දුටු සැණින් පහදින ආකාරයෙන්. දෙතිස් මහා පුරුෂ ලක්ෂණයන්ගෙන් ලස්සන වෙලා බබලන්නේ බෝධිසත්වයන් වහන්සේ සංසාරයක් පුරාවට, පූරණය කළ සම්මා වායාමයන් නිසාමය. උතුම් සම්මා වායාමයන්, සම්මා දිට්ඨියෙන් සහ සම්මා සංකප්පයන්ගෙන් වගේම, උතුම් ආජීව අට්ඨමක ශීලයෙන්, මොනවට පෝෂණය වෙලයි, පින්වත් ඔබ තුළ වැඩෙන්නේ. මෙසේ වැඩෙන සම්මා වායාමයන් තුලිනුයි පින්වත් ඔබතුල සම්මා සතිය ඇතිකොට දෙන්නේ. උතුම් සම්මා සතිය තුළින්, පින්වත් ඔබ ඇත්ත ඇති සැටියෙන් දකිනවා. එ් වගේමයි, බොරුව බොරුවක් කොට දකිනවා. ඇත්ත ඇති සැටියෙන් දකින පින්වතාගේ, සිත නිරතුරුවම සම්මා සමාධියෙන් පෝෂණය වෙනවා. අපි බොරුව පසුපස හඹායනතාක් අපිට උරුමවෙන්නේ විසිරුණු සිතක්මයි. ඇත්ත ඇති සැටියෙන් දකින පින්වතා, පංචඋපාදානස්කන්ධ ලෝකය දකින්නේ, නිත්‍ය, සුභ, සැප, ආත්මීය සංඥාවන්ගෙන් නොවේ, දෙතිස්කුණුපයක මොනවා නම් ලස්සන කරන්න ද, සතර මහා ධාතුවක මොන ලස්සනක්ද, අට්ඨික සංඥාවක මොන මස්පිඩුද, මරණානුස්සතියක මොන හැඩයක්ද, අනිත්‍ය වූ ඉරියව් පවත්වන කයක මොන රිද්මයක්ද. පින්වත් ඔබ ඔය වාඩි වෙලා සිටින ආසනයේම වාඩිවෙලා, මොහොතක් දෑස් පියාගෙන දකින්නකෝ, රූපය සැපයි, නිත්‍යයි, සුභයි, ආත්මයි කියන මිච්ඡුා සතියෙන් මොහොතක් බැහැර වෙලා, පින්වත් ඔබේ රූපය ලස්සන කරන්න, රූපය නිරෝගි කොටගන්න, ඔබ වර්තමානයේ සරණ යන ව්‍යායාම උපකරණයන් මොහොතක් සිතින් බැහැර කරලා, සම්මා සතියට අදාළව පංචඋපාදානස්කන්ධ ලෝකය දකින්නකෝ, පින්වත් ඔබට වැටහෙනවාද, අපි ලස්සන සොයමින්, ජාති, ජරා, ව්‍යාධි, මරණ, ශෝක පරිදේවයන් කරාම නේද, ගමන් කරන්නේ කියලා. සම්මා සතියෙන් තොරව ඔබ තුළ වැඩෙන අනිත්‍ය සංඥාවන් තුළත් තෘෂ්ණාව සැඟවී තිබෙනවා. මිච්ඡුා සතිය තුළ සිටිමින්, අනිත්‍ය සංඥාවක් මතු වෙනකොටම, තෘෂ්ණාව, ඵස්සයේ අළු යට සැඟවී යනවා. එවිට පින්වත් ඔබ, අනිත්‍යයේ ආශ්වාදයේ සිරකරුවෙක් බවටයි පත්වෙන්නේ. පින්වත් ඔබ ලබන අනිත්‍යයේ ආශ්වාදය කෙටි නිසාම, ඔබ නැවතත් පංචඋපාදානස්කන්ධ ලෝකයේ නිත්‍ය, සැප, සුභ, ආත්මීය, ආදීනවයන් ජීවිතයට තුරුළු කොටගන්නවා. මේ රාත‍්‍රියේ පසළොස්වක සඳවතිය හරිම අපූරුවට, රන් තැඹිලි පැහැයෙන් කැළුම් දෙන දර්ශනය, භික්ෂුවට කුටියේ ජනෙල් කවුළුව තුලින් මොනවට පෙනෙනවා. තවමත් අකීකරු ඝන වැසි වළාකුලක්, ඇයව ග‍්‍රහණයට අරගෙන නැහැ. අනේ අහිංසකාවියට අනතුරක් නම් වෙන්න එපා. භික්ෂුව එහෙම සටහන් තැබුවත්, රූපය නිරතුරුවම, කැඩෙමින්, බිඳෙමින්, විසිරෙමින් පවතිනවාය කියලා බුදුරජාණන් වහන්සේ දේශනා කරනවා. ස්වභාවයෙන්ම කැඩෙන, බිඳෙන, විසිරෙන රූපයන්ට අපි අනුකම්පා කළොත්, අපි තුළ සකස් වෙන අනුකම්පා සහගත සිතුවිල්ල තුළත්, විඤ්ඤාණය සුවසේ පෝෂණය වෙනවා. විඤ්ඤාණයේ පෝෂණයෙන්, නාමරූප, සළායතන, ඵස්සය තුළින් නැවත නැවතත් සකස්කොට දෙන්නේ ජාති, ජරා, ව්‍යාධි, මරණයන්මයි. පින්වත් ඔබ තුළ සකස්වෙන අනුකම්පා සහගත සිතුවිල්ල තුළත්, දුකෙන් පිරි ලෝකයම පෝෂණය වෙනවා. පින්වත් ඔබ දුකට අකමැති නම්, ලෝකය නිවා දමන්න. පින්වත් ඔබ දුකට අකමැතියි කියන කාරණය තුළින් පමණක්, ලෝකය නිවාදමන්න බැහැ. ඔබ දුකට අකමැතිවෙලා, සැපයට කැමැති වුණොත්, එ් සැපයන් පෙරළා දුකමයි සකස් කොට දෙන්නේ. දුක සහ සැප යන අර්ථයන් දෙකම තෘෂ්ණාවේම ඵලයන් නිසා, සම්මා සතියෙන් තොර පින්වතෙකුට, පංචඋපාදානස්කන්ධ ලෝකය හරිම පැටලිලි සහගතයි. එ් පැටලිලි සහගතබව හරියටම මාසයේ දවස් තිහට ස්වභාවයන් තිහක් ගන්නා පසළොස්වක සඳවතිය වගේමයි. එකම මාසයේදී වරෙක පරිසරය සඳ එළියෙන් ආලෝකමත් කරන ඇය, තවත් වරෙක පරිසරය ඝණ අන්ධකාරයෙන් වසා දමන්නේ, සම්මා සතියෙන් යුත් පින්වතුන්ලාට රූපයේ ආශ්වාදය තුල සැඟවුණ, රූපයේ ආදීනවය මතුකොට දෙන්නට වගේම, මිච්ඡුා සතියෙන් යුත් පින්වතුන්ලාව දුකෙන් පිරි, පංචඋපාදානස්කන්ධ ලෝකය තුල මංමුලාකොට දමන්නමයි. රූපය ස්වභාවයෙන්ම කැඩෙන, බිඳෙන, විසිරෙන ස්වභාවයෙන් යුක්ත නිසා, කරුණාකර, පින්වත් ඔබ අධ්‍යාත්මික සහ බාහිර රූපයන් සම්මා සතියෙන් යුතුව පරිහරණය කරන්න. එවිටයි සම්මා සමාධියට අත්‍යවශ්‍ය, පංචනීවරණ ධර්මයන් ඔබෙන් තුනීවෙලා යන්නේ. </Content>
    <Content name="book16chapter16" translatable="false">සම්මා සම්බුද්ධ ශාසනයේ දීර්ඝායුෂ උදෙසා භික්ෂු, භික්ෂුණි, උපාසක, උපාසිකා සිව්වනක් පිරිසගේ චතුරාර්්‍ය සත්‍ය දැක්ම, විවේකීභාවයෙන් යුතුව වර්ධනය කොටගැනීම උදෙසා, බුදුරජාණන් වහන්සේ පැනවූ තවත් සුන්දර වස්සානයක් උදාවෙලා. භික්ෂුව වැඩ සිටින දුර බැහැර ගම්මානයේ වස්සානය අර්ථවත් කරන වැස්ස ආගිය අතක් නැති වුවත්, භික්ෂුව වැඩ සිටින කුටියේ, පොල් අතු වහලයේ පොල් අතු, ඉහලට එසවී යන තරමට තද සුළඟක් මේ දිනවල පවතිනවා. වැස්සක් නැති වස්සානයේ හමායන තද සුළඟ, සුන්දර ධර්මයක් බවටයි, භික්ෂුව පත්කොට ගන්නේ. පරිසරයේ ආපෝ ධාතුව දුර්වල වෙලා, වායෝ ධාතුවේ ශක්තිය වැඩිවෙලා, සතර මහා ධාතුවේ වෙනස්වීම, සුන්දර කායානුපස්සනාවට අයත් කමටහනක්, පරිසරය අපට කියලා දෙනවා. මේ දවස්වල භික්ෂුවගේ ශරීරයෙන් තේජෝ ධාතුවේ සහ වායෝ ධාතුවේ ක‍්‍රියාකාරිත්වය වැඩි වෙලා, එ් නිසාම උදරයේ ගෑස්ටි‍්‍රක් ගතිය වැඩියි. භික්ෂුව එම රෝගීත්වයට මේ දවස්වල වැඩිපුරම දෙන්නේ ධර්මානුකූල බෙහෙතක්. එ් බෙහෙත තමයි, වැඩිපුර ජලය පානයකොට ශරීරයේ ආපෝ ධාතුවේ ශක්තිය වැඩිකොට, තේජෝ ධාතුවේ සහ වායෝ ධාතුවේ ශක්තිය දුර්වල කිරීම. එහෙත් සතර මහා ධාතුව හරිම අකීකරුයි. අතීත සංස්කාරයන්ට අදාළව වේගයෙන් ප‍්‍රතික‍්‍රියා දක්වනවා. වේදනා, කැක්කුම් ආදියෙන් සතර මහා ධාතුව භික්ෂුවගේ පාලනයෙන් බැහැරට යනකොට, භික්ෂුව ප‍්‍රයෝජනයට ගන්නා වටිනා, මිල අධික බෙහෙතක් තිබෙනවා. හැමෝටම එම බෙහෙත සොයාග න්න නැහැ. මෙය සටහන් තබන භික්ෂුව, ධනවත් පිරිස් ඇසුරු කරන නිසා, එම වටිනා බෙහෙත භික්ෂුව ළඟ තිබෙනවා. පින්වත් ඔබ මනසින් කලබල වෙන්න එපා, භික්ෂුව ඉහත ධනවත් පිරිස ඇසුරු කරනවාය කියලා කිව්වේ, ආර්ය ප‍්‍රඥාවත්, ආර්ය ඥාණදර්ශනයන්ගෙන්, ආර්ය විමුක්තියෙන් ධනවත් පිරිසයි. එම පිරිසට තමයි කළ්‍යාණමිත‍්‍ර ආශ‍්‍රය කියලා ධර්මයේ සඳහන් වෙන්නේ. ලොව්තුරා බුදුරජාණන් වහන්සේගේත්, උතුම් ආර්ය මහා සංඝරත්නයේත්, කළ්‍යාණමිත‍්‍ර ධනවත් ඇසුර තුළින්මයි, භික්ෂුව එම විදර්ශනාත්මක බෙහෙත ජීවිතයට එකතුකොට ගන්නේ. එම මිළ අධික, දුර්ලභ විදර්ශනාත්මක බෙහෙත තමයි, ශරීරයේ වේදනා, කැක්කුම් දැනෙනකොට, ශරීරයෙන් ”මම” කියන සංඥාව ගලවා ඉවත්කොට දමනවා. එවිට ඉතිරි වෙන්නේ හිස් සතර මහා ධාතුවක් පමණක්මයි. එම හිස් සතර මහා ධාතුව මස් ගොඩක්, දියර ගොඩක්, වාතය ගොඩක්, ඌෂ්ණ ගොඩක් හැටියට දකිමින් සිටිනවා. ”මම” මම අයිති අවිද්‍යාවටම භාරදීලා, චතුරාර්ය සත්‍යය නොදැනීම නිසාම උපන්, හිස් පඨවි, ආපෝ, තේජෝ, වායෝ සතරමහා ධාතුව ලේ, මස්, වාතය, ඌෂ්ණය හැටියට ඇත්ත ඇති සැටියෙන් දකිනකොට, අපි අවිද්‍යාවට අභියෝග කරමිනුයි සිටින්නේ. යම් පින්වතෙක් අවිද්‍යාවට විදර්ශනාවෙන් අභියෝග කරනකොට සංස්කාර නමැති මාර සේනාවට, භව යුද්ධය සඳහා අවි ඔසවන්න බැහැ. අපි අවිද්‍යාවට අභියෝග කරද්දී තෘෂ්ණාවෙන්ම උපදින උපාදානයන් සැඟවී යන්නේ හිරු දුටු පිනි වගේමයි. දැන් වේලාව උදෑසන නවයට පමණ ඇති වටපිටාවේ තණ පත් මත උදෑසන දිලිසෙමින් තිබූ පිනිකැට සියල්ලම හිරු එළිය විසින් අතුරුදහන් කොට දමලා, පරිසරයේ තේජෝ ධාතුව ශක්තිමත්වෙනකොට, ආපෝ ධාතුව දුර්වල වෙලා යනවා. පරිසරයේ වෙනස් වීම් තුළින් අපි දකින්නේ සැබෑම ධර්මයක්. භික්ෂුව මෙහෙම සටහන් තබන කොට අතලොස්සක් ගෞරවණීය පින්වතුන් භික්ෂුවට චෝදනා කරනවා, පරිසරය කොහොමද ධර්මයක් වෙන්නේ කියලා. පරිසරය ධර්මයක්ම වෙන්නේ, පරිසරයේ සෑම දෙයක්ම සතර මහා ධාතුවෙන් හැදී තිබෙන නිසා, පරිසරයේ සෑම ක‍්‍රියාකාරීත්වයක් සඳහාම, සියළුම සත්ව ප‍්‍රජාවගේ කුසල් සහ අකුසල් ක‍්‍රියාකාරකම් හේතුවෙන නිසාමයි. කවදාහරි දවසක ඉරවල් හතක් පායා, මේ මුළු පෘථිවි තලයම දැවී අළු වී යන්නේ සමස්ත සත්ව ප‍්‍රජාවගේ අකුසල් සංස්කාරයන් නිසා වගේම, යම් දිනයක ලෝකය නැවත, සියළුම රස  ඕජාවන් සමඟ ගොඩනැගෙන්නේද, සත්ව ප‍්‍රජාවගේ කුසල් සංස්කාර හේතුවෙන්මය. යම් පින්වතෙක් භික්ෂුවට චෝදනා කරන කොට, භික්ෂුව එම චෝදනාවන් දකින්නෙත් ධර්මයක් හැටියටමයි. එම ධර්මය තමයි අවිද්‍යාව හේතුවෙන් සකස්කොටගත් අතීත සංස්කාර, ජීවිතය හරිම සරලයි, ජීවිතය හරිම නිදහස්, ජීවිතය තුළින් ”මම” බැහැර කොට ජීවිතය පටිච්චසමුප්පාද ධර්මයන් තුළ විසිරුවා දකිනකොට. එවිට ධර්මයේ සුන්දර ස්වක්ඛාත ගුණය ජීවිතය දොරකඩම තිබෙනවා. සුළඟ නම් හරිම සැරයි. නීතියට අවනත නොවන පාතාල නායකයෙක් වගේ, වටාපිටාවේ සියල්ලම සුළඟ විසින් ග‍්‍රහණයට අරගෙන. වෙල්යායේ පැසීගෙන එන ගොයම සිපගෙන හමා එන, සිසිල් සුළං රැලි භික්ෂුව, මෙම සටහන ලියන කඩදාසි කොළයත්, සුළෙඟ් අරගෙන යන්න හදනවා. කඩදාසි කොළයත් හරිම ආසයි ඇයත් සමඟ යන්න, එ් නිසාම භික්ෂුව ඇඟිල්ලේ ග‍්‍රහණය තද කොටගෙනයි මේ සටහන ලියන්නේ. සුළෙඟ් සිසිල් ස්පර්ශයට කඩදාසි කොළයත් වශීවෙලා. අජීවී කඩදාසි කොළයත් ස්පර්ශය ඉදිරියේ හැසිරෙන්නේ එසේ නම්, සජීවී අපි ස්පර්ශය ඉදිරියේ කෙසේ නම් හැසිරෙයිද. පසුගිය දිනයක භික්ෂුවගේ දෑස්වල ඇතිවූ ආබාධයකට ප‍්‍රතිකාර ගන්න භික්ෂුව රජයේ රෝහලකට වැඩියා. අදාල දොස්තර මහත්වරු ඉතාමත් ගෞරවයෙන්, අවශ්‍ය ප‍්‍රතිකාර සහ ඖෂධ ලබා දුන්නා. නමුත් භික්ෂුව අසුන්ගෙන සිටි කුඩා කාමරයට පැමිණි තවත් පින්වත් දොස්තර මහත්මයෙක්, භික්ෂුව දෙස බැලූවේ බොහොම නොරිස්සුම් සහගත ස්වභාවයකින්. භික්ෂුව එම පින්වත් දොස්තර මහතා සමඟ දෙපාරක්ම සිනාසුණා, එ්ත් දොස්තර මහත්මයා මුහුණ නරක් කරගෙනමයි සිටියේ. එවිට භික්ෂුව සිතුවා, මේ නම් භික්ෂුවගේ සාංසාරික තරහකරුවෙක්ය කියලා. පසුව භික්ෂුවට දැනගන්නට ලැබුණා, එම පින්වත් දොස්තර මහත්මයා අන්‍ය ආගමික මහත්මයෙක්ය කියලා. අපේ ශාස්තෘන්වහන්සේ නම් අපි සැම දෙනාටම උගන්වලා තිබෙන්නේ, සියලූ සත්වයන් කෙරෙහිම, මෛත‍්‍රිය, කරුණාව දක්වන්න කියලා. එ්ත් දැන් දැන් තිරිහන්වෙන අන්තවාදී ආගම් ඉගැන්වීම් වල සංඝරත්නය යක්ෂයා හැටියට දකින්නත් උගන්වනවා. මෙවැනි අන්තවාදී මතවාද, තම තමන්ගේ ආගම් වල සැබෑම ගෞරවණීය නායකතුමන්ලාටද කරන්නාවූ අගෞරවයන්ම වෙන්න පුළුවන්. අන්තවාදීව සිතන්නට පුරුදු වූ එ් අසරණ, අහිංසක මුහුණුවල කෙසේ නම් අපි බලාපොරොත්තු වෙන සිනාවක්, කරුණාවක් දකින්න ද? මෙවැනි සිද්ධීන් තුළින් අපි දකින්න  ඕනේ, සමාජයේ ජීවත්වෙන පින්වත් මනුෂ්‍යයින්ගේ ඉන්ද්‍රීය ධර්මයන්ගේ දියුණු සහ නොදියුණු භාවයයි, එ් වගේම හිස් භාවයයි. අපේ ගුණාත්මකභාවයන්ට ඇලෙන්නට හෝ අන් අයගේ හැසිරීම්වලට ගැටෙන්නට දෙයක් මෙතැන නැහැ. සියළු සංස්කාරයෝ වෙනස් වෙලා යනවා. අපිව භව ගමනේ සම්මා දිට්ඨිය සහ මිත්‍යා දෘෂ්ඨිය අතර දෝලනය කරලා පින්වත් ඔබ වහ වහා අප‍්‍රමාදීවෙන්න. පින්වත් ඔබ චතුරාර්යසත්‍ය ධර්මයෙන් ප‍්‍රමාදවෙන්න එපා. තෘෂ්ණාවේ අරටු විදර්ශනාවේ පොරවෙන් කපන්න බැරි තරමට, මෝරන්නට දෙන්න එපා. පංච උපාදානස්කන්ධ ලෝකය හරිම විෂමයි, නරකයි, අනතුරුදායකයි. මධ්‍යම ප‍්‍රතිපදාව ලෝකයෙන් ගිලිහී, අන්තවාදය ජීවිත තුළ අරටු බහින්නේ ජීවිතවලට වැටෙන තෘෂ්ණාවේ පොහොර වැඩි නිසාමයි. මේ යන ගමනේ දී මොනම පාර්ශවයකටවත් දිනුමක් නම් ලැබෙන්නේ නැහැ, පරාජයක්ම මිසක්. පින්වත් ඔබ, ඔබ ගැන සිතීමට පෙර, පින්වත් ඔබ, අනුන් ගැන සිතීමට පෙර, ඔබ ඔබේ ලෝකය තුළ සම්මා සමාධිමත් සිතක් ඇතිකොටගන්න. සම්මා සමාධියෙන් තොරව, අපි සොයනා සෑම විසඳුමක්ම, අපිව මිච්ඡුා විමුක්තියක් දෙසටමයි යොමු කරන්නේ. භික්ෂුව මෙම වැසි සමය ගත කිරීමට අදාළ ප‍්‍රදේශයට වැඩියේ දුම්රියෙන්, පින්වත් මහත්මයෙක් දෙවැනි පන්තියේ ප‍්‍රවේශ පත‍්‍රයක් භික්ෂුවට පූජා කලා. භික්ෂුව ගමන්ගත් දුම්රිය මැදිරියේ අන්‍යාගමික ස්ත‍්‍රී පුරුෂ පින්වතුන් දහදෙනෙකුට වැඩිය සිටියා. එ් කිසිම පින්වතෙක් ආරක්ෂිත මුහුණු ආවරණ පැළඳගෙන සිටියේ නැහැ. එම පින්වතුන් දුම්රිය මැදිරියේ එහා මෙහා ඇවිද්දා. නමුත් එම දුම්රිය මැදිරියේම වැඩ සිටිය භික්ෂුවත්, අනෙක් සියලූම සිංහල පින්වතුන්ලාත් ආරක්ෂිත මුඛ ආවරණ පැළඳගෙනයි සිටියේ. භික්ෂුව මුහුණු ආවරණය පැළඳගෙන සිටියේ කොරෝනා රෝගය හැදෙයි කියලා බියකට නොවේ, රජය පැනවූ නීතියකට ගරු කිරීමට. මහා බ‍්‍රහ්මයාටත්, ශක‍්‍ර දෙවියන්ටත්, සක්විති රජුන්ටත් වඩා ශේ‍්‍රෂ්ඨ ලොව්තුරා බුදුරජාණන් වහන්සේ පමණක්මයි, තම ශ‍්‍රාවකයින්ට, විනය කාරණාවක් තුළින්ම අවවාදකොට තිබෙන්නේ, රජය පනවන නීති වලට ගරු කරන්නය කියලා. එම නීති ඉක්මවා යන්න එපාය කියලා. නමුත් තවත් සමහර ආගම්වල ඉගැන්වීම් වල රාජ්‍ය නීතිය ඉක්මවා ගොස්, තම ආගමික ඉගැන්වීම් වලට අදාලව කටයුතු කරන්නට කියලා උගන්වා තිබෙනවා නම්, මෙවැනි ඉගැන්වීම් ජාතික, ආගමික සමගියට නම් හේතුවෙන්නේ නැහැ. සමාජය තුළ වෛරයට, ද්වේශයටමයි හේතු වෙන්නේ. සමහරක් අන්‍ය ආගමික පින්වතුන්ලා, තම ආගම් මාන්නයෙන් යුතුව, සිදුකරන මෙවැනි හැසිරීම් දකිද්දී, භික්ෂුවට සිහිපත් වුණේ, ලොව්තුරා බුදුරජාණන් වහන්සේ පැනවූ උතුම් ධර්ම විනයේ, ශීලාචාරභාවයයි, අර්ථවත්භාවයයි. බුදුරජාණන් වහන්සේ සතු වූ දුරදක්නා නුවණ, අහිංසක මනුෂ්‍ය ප‍්‍රජාවගේ සක්කායදිට්ඨිය, ආගම් මාන්නය දුරු කිරීමේ උත්තරීතර දැක්ම කෙරෙහි විදර්ශනාත්මක ගෞරවයමයි. එ් නිසාමයි බුදුරජාණන් වහන්සේ අපට පනවන්නේ රාජ්‍ය නීතියට ගරු කරන්නය කියලා. එකම ගෞරවණීය රටක, ජීවත්වෙන අපි දක්ෂවිය යුතුයි, තම තමන්ගේ ආගම් වල කුමන ඉගැන්වීම් තිබුනත්, ජාතික සමගිය උදෙසා, සියලූ ජනතාවගේ ආත්ම ගරුත්වය උදෙසා, රජය පනවා තිබෙන නීති රීති වලට ගරු කරන්න. එසේ නොවුණොත්, ජාතීන් අතර අසමගිය ඇති කිරීමට ආගමික ඉගැන්වීම් හේතු වෙනවා නේද කියලා කාරුණිකව සිතා බලන්න දක්ෂ විය යුතුයි. බුදු දහමේ ඉගැන්වීම් වලට අදාල, එම අන්‍ය ආගමික පින්වතුන්ලා, දුම්රියේ ගමන් ගත් කාලය තුළ සංඝයාටත් අගෞරවයක්වෙන ආකාරයට, ආගම් මාන්නයෙන් යුතුව හැසිරීමෙන්, රැස් කොටගත් අකුසල් කන්ද නම් සුළුපටු නොවේ, මෙවැනි බලවත් අකුසල් සමාජයේ සිදුවීමේ ප‍්‍රවණතාවය අතිශය වැඩි නිසාමයි භික්ෂුව නැවත, නැවත සටහන් තබන්නේ. පින්වතුන්ලා මොන අනාගත සිහින මාලිගා සිතෙන් ගොඩනඟාගෙන සිටියත්, අකුසලය විසින් ලෝකයට නිදහසේ, සැනසිල්ලේ බලාපොරොත්තු සහගතව, ඉදිරියට යන්න දෙන්නේ නැහැය කියලා. සංස්කාර මාරයා ලෝකය වර්තමානයේ ගොඩනගන්නේ කෙනෙක් අනුවණින් අකුසල් සිදු කොට ගනිද්දී, ආගමේ නාමයෙන් අකුසල් සිදු කොට ගනිද්දී, තවත් නිවැරදි කෙනෙක් එම අකුසල් කෙරෙහි ගැටිලා, සියලූම පාර්ශවයන් අකුසලයටම කොටු කිරීමටයි. පින්වත් ඔබ ප‍්‍රවේශම්වන්න, අකුසල් සංස්කාර මාරයා උපක‍්‍රමශීලියි. මධ්‍යස්ථ ධර්මයන්ට අභියෝගවෙන ආකාරයට අන්තවාදී ධර්මයන් සමාජගත වෙන්නේ, අකුසල් සංස්කාර මාරයාගේම බලවත්භාවයන් නිසාමයි. පින්වත් ඔබ මේ අනතුරුදායක නිමේෂයේදී දශ කුසල් ධර්මයන් තුළින්මයි, ආර්ය අශ්ඨාංගික මාර්ගයේ අර්ථයන් තුළින්මයි, යම් හෝ ජයග‍්‍රහණයක් බලාපොරොත්තු විය යුත්තේ. එ්ත් ඉතිං ජයග‍්‍රහණය කියන්නේ අනිත්‍යවූ ධර්මතාවයක්. එ් නිසාම ධර්ම මාර්ගයේ යම් විවේකී තැනක නැවතී සිටීමෙන් නම් ගැලවීමක් නැහැ. මේ වියරු පංචඋපාදානස්කන්ධ ලෝකයෙන් මිදී යාමමයි සියලූ දුකෙන් නිවුනා වෙන්නේ. </Content>
    <Content name="book16chapter17" translatable="false">රාත‍්‍රිය උදාවෙන්න හොඳටෝම ළඟයි. තවත් ටිකකින් කුටියේ ලන්තෑරුම පත්තු කරන්න  ඕනේ. පින්වත් ඔබත් හිරු අවරට ගොස් උදාවෙන මේ රාත‍්‍රියේ දී, තම නිවසේ තිබෙන විදුලි බල්බ සියල්ලක්ම ආලෝකමත් කරාවි. ලන්තෑරුම් එළියෙන් කුටිය ආලෝකමත් වුණත්, විදුලි බුබුලූ වලින් පින්වත් ඔබගේ නිවස ආලෝකමත් වුණත්, මේ ආලෝකයන්ට පුලූවන්ද අපේ ජීවිත ආලෝකමත් කරන්න. රාත‍්‍රියට දැල්විලා උදෑසනට නිවීයන ආලෝකය හරියට, අපේ පටිච්චසමුප්පන්න භවගමන වගේ, නැවතීමක් නැහැ. තෘෂ්ණාවේ තෙල් තිබෙන තාක්කල් නිවි නිවි දැල්වෙනවා. මැරෙනවා නැවත උපදිනවා. මේ උදාවෙන රාත‍්‍රියේ දී භික්ෂුව ගිහි පින්වතුන්ලාගෙන් විමසුවොත්, පින්වත් ඔබලා තුළ වැඩි වශයෙන් සකස් වෙන්නේ සරාගී සිත්ද, විරාගී සිත්ද කියලා, පින්වත් ඔබ ඊට පිළිතුරක් දෙන්නේ නැහැ. නමුත් මෙය සටහන් තබන භික්ෂුව දන්නවා, ලෝකය අයිති ලෝකයටයි කියලා. එ් කියන්නේ ලෝකය අයිති රූප, වේදනා, සංඥා, සංස්කාර, විඤ්ඤාණයන්ටය කියලා. පින්වත් අපි ඵස්සය තෘෂ්ණාවෙන් පෝෂණය කරන තාක්, ලෝකය ලෝකයටම අයිති වෙනවා. ගෞරවණීය පින්වත, මේ උදාවෙන සුන්දර රාත‍්‍රිය, ”ඔබව” ලෝකයට අයිති වෙන්න දෙන්න එපා. මේ සුන්දර රාත‍්‍රියේ අයිතිය විදර්ශනාමය ප‍්‍රඥ්‍යාවට ලබාදෙන්න. ප‍්‍රඥ්‍යාවේ ආලෝකය පින්වත් ඔබ, පිරිනිවී යනතෙක්ම නොනිමී තිබෙන ආලෝකයක්. පරිසරයේ වියළි ගතිය නිසාම, භික්ෂුවගේ දෑස් දෙක ටිකක් කෙවෙනවා. ජීවිතය වයසට යනකොට ශරීරයේ සම, නියපොතු, නහර වියළිලා යනවා වගේ. දෑස් වලත් වියලි ගතිය වැඩියි දැන්. පරිසරයේ අඳුර ආලෝකය වෙන්කොට හඳුනාගන්න, භික්ෂුවට උපතින්ම ලැබුණු මේ ඇස් දෙක, අතීත සංස්කාරයන්ගේම ඵලයකි. භික්ෂුව තම දෑස් දෙකින් සම්මුති ලෝකය දකිත්දී, අතීත සංස්කාරයන්ට කෘතවේදී වෙනවා. සංස්කාර ඔබමයි, භික්ෂුවට මේ සළායතනයන් දායාද කළේ, එ්ත් සංස්කාර ඔබ මොනතරම් නම් චපලයෙක්ද. අතීත කුසල් සංස්කාරයන් හේතුවෙන්ම ඔබ සුන්දර සළායතනයන් අපිට දායාද කරලා, එම සළායතනයන්ගේ ඵස්සයෙන්, අකුසල් මූලයන් ඇති කරලා, අපේ පටිච්චසමුප්පන්න සළායතනයන් මොනතරම් නම් විකෘතීන්ට ඔබ ලක්කරනවාද? සංස්කාරයෝ ලෝකය ලස්සන කරනවා, ලෝකය අස්වද්දනවා, ලෝකය රෝගී කරනවා, ලෝකය මරා දමනවා, පටිච්චසමුප්පන්නව ලෝකය නැවත උපද්දවනවා. පටිච්චසමුප්පාද ක‍්‍රියාවලියේදී අවිද්‍යාවේ විධායක බලය විසින්, සංස්කාරයන්ට තුනෙන් දෙකක අධිපතිවාදි බලයක් ලබාදී තිබෙනවා. ලොව්තුරා බුදුරජාණන් වහන්සේ නමක් ලෝකයට පහළ වෙන්නේ මේ අධිපතිවාදි මාර ධර්මයන් පරාජය කොට දැමීමේ මාර්ගය අපිට දේශනා කිරීමටයි. එ් උතුම් ව්‍යායාමය සඳහා බුදුරජාණන් වහන්සේ අපිට ආර්ය අෂ්ඨාංගික මාර්ග යේ මුවහතින් මොනවට පන්නරය ලැබූ, සතර සතිපට්ඨානය නමැති විදර්ශනාත්මක අවියයි ලබාදෙන්නේ. අපි දක්ෂවිය යුතුයි, මේ විදර්ශනාත්මක අවිය උපයෝගිකොටගෙන, මාරධර්මයන් තුළින්ම මාරධර්මයන් පරාජය කොට දමන්න. අපි අනාගතයේ කවදාහරි දවසක රූපය කායානුපස්සනාවෙන් දැකලාමයි රූපය නිරෝධය කරන්නේ. වේදනාවෝ වේදනානුපස්සනාවෙන් දැකලාමයි වේදනාව නිරෝධය කරන්නේ. සංඥ්‍යා, සංස්කාර, විඤ්ඤාණ ධර්මයන් විදර්ශනාත්මකව දැකලාමයි මේ ධර්මයන් අපි නිරෝධය කරන්නේ. අපිට සිද්ධ වෙනවා උපක‍්‍රමශීලීව මාරධර්මයන්ම, අපේ නිවීමේ මාර්ගයට උපකාරක ධර්මයන් බවට පත්කොට ගන්න. මාරධර්මයන් දෙසත් උපේක්ෂාවෙන් දකින්න. චතුරාර්්‍ය සත්‍යය ධර්මයන් නිවැරදිව නුවණින් මෙනෙහි කොට, දුකට හේතුව පංචඋපාදානස්කන්ධය කෙරෙහි තෘෂ්ණාව බව, තමා තුලින්ම එ්හිඵස්සිකව දකින පින්වතා, තෘෂ්ණාවට මුල් අදියරේදීම අභියෝග කරන්නේ ආර්ය අෂ්ඨාංගික මාර්ග යෙන්. ආර්්‍ය මාර්ගයේ සම්මා දිට්ඨි සහ සම්මා සංකප්ප හෙවත් ලෞකික ප‍්‍රඥාව විසින් පින්වත් ඔබව බුදුරජාණන් වහන්සේට අදාළව, ධර්මරත්නයට අදාළව, සංඝරත්නයට අදාළව ඔබව නිවැරදිව ස්ථානගත කරනවා. ඉදිරියේදී ඔබට අවශ්‍ය වෙන විදර්ශනාමය ප‍්‍රඥ්‍යාව උදෙසා අවශ්‍ය ජවය ඔබට ලබාදෙන්නේ උතුම් තෙරුවන් කෙරෙහි ඇති කොටගත්තා වූ නිවැරැදි දැක්මයි. උතුම් තෙරුවන් කෙරෙහි නියත විශ්වාසයට පැමිණෙන පින්වතා, අධිවේගයෙන් ආර්්‍ය අෂ්ඨාංගික මාර්ගය තරණය කරන්නේ නැහැ. හීන වීර්්‍යයෙන් මාර්ගය තුළ ප‍්‍රමාදිවෙන්නෙත් නැහැ. ඔහු හඳුනාගෙනයි සිටින්නේ, දුකට මුල තෘෂ්ණාවයි කියලා. අධිවීර්්‍යයත්, හීන වීර්්‍යයයත් තුල තෘෂ්ණාව නොවෙනස්ව සැඟවිලා තිබෙනවා. ඔහු දන්නවා උපේක්ෂාව අයිතිත් තෘෂ්ණාවටමයි කියලා. තෘෂ්ණාව උපද්දවන ඇලීම්, ගැටීම් සහ උපේක්ෂාවන් යන විඳීම් තුනම, දුකට හේතුවෙන නිසාම, ඔහුට මාර්ගයේ පූර්වාදර්ශී කමටහන බවට පත්වෙන්නේ, සම්මා දිට්ඨි සහ සම්මා සංකප්පයන්ගෙන් පෝෂණය වූ ලෞකික ප‍්‍රඥාවේ අර්ථයන්මයි. මෙය සටහන් තබන භික්ෂුව නිවීමේ මාර්ගය තුළදී පාර අසාගත්තේ, සම්මා දිට්ඨි සහ සම්මා සංකප්පයන්ගෙන්. ඉදිරියේදී අපි ලැබීමට බලාපොරොත්තු වෙන විදර්ශනාත්මක ප‍්‍රඥ්‍යාවට, වර්තමානයේ අපිට නිවැරදිව පාර කියා දෙන්නේ ලෞකික ප‍්‍රඥ්‍යාව විසින්. ගෞරවණීය පින්වත දැන් ඔබ පාර අසා දැනගන්නේ ජීවමාන බුදුරජාණන් වහන්සේ වන උතුම් ධර්මරත්නයෙන්මයි. උතුම් සම්මා දිට්ඨියේ අර්ථයන් සහ සම්මා සංකප්පයන්ගේ අර්ථයන් නිවීමේ මාර්ගයට ඔබට ජවය ලබාදෙන සැබෑම කළ්‍යාණමිත‍්‍රයායි. නිවීමේ මාර්ගය නිවැරදිව ඔබට කියාදෙන ලෞකික ප‍්‍රඥ්‍යාව නමැති කළ්‍යාණ මිත‍්‍රයා, පින්වත් ඔබව යොමුකරන්නේ ශීලයේ ශක්තියෙන් පෝෂණය වූ ඉන්ද්‍රීය සංවරය දිශාවටයි. සම්මා වාචා, සම්මා කම්මන්ත, සම්මා ආජීවෝ පින්වත් ඔබගේ සළායතනයන් සංවර කරනවා. සීමාවක් ගැන සිහියෙන් සළායතනයන් පරිහරණය කරනවා. පංචනීවරණ ධර්මයන් වැඩෙන සීමාවට නොව, සප්තබොජ්ඣංගයන් මෝදුකොට ගැනීමට අවශ්‍ය සීමාවට ආහාර ගන්නවා. අනවශ්‍ය නින්ද ධර්මයෙන් වද බැහැපු ජීවිතයක ලක්ෂණයක් බව දකිනවා. ඔහු ජීවිතය වචනයේ පරිසමාප්ත අර්ථයෙන්ම පහසුකොට ගන්න ශීලය උපකාරක ධර්මයක් බවට පත්කොට ගන්නවා. ශීලය ඔහුට ආභරණයක් නොවේ, ශීලය ඔහුට මාර්ගයක්ම වෙනවා. සම්මා දිට්ඨිය සහ සම්මා සංකප්පයන්ගෙන් අර්ථවත් වෙන ලෞකික ප‍්‍රඥ්‍යාවෙන් නිවීමේ මාර්ගය නිවරදිව පෝෂණය නොකරගත් පින්වතුන්ලා නිරතුරුවම ශීලය ආභරණයක් කොට ගන්නවා. තම ශීලය සමාජයට පෙන්වනවා. තම ඇසෙන්, කනෙන්, නාසයෙන්, ශරීරයෙන් ශීලයේ සංවරභාවය වැගිරෙනවා. එවිට ඔහු කෘතිම මනුෂ්‍යයෙක් වෙනවා. එම පින්වතා තුළ දෝරෙ ගලන්නේ ශීලය කෙරෙහි සක්කායදිට්ඨිය බව තේරුම් යන්නේ නැහැ. නිවීමේ මාර්ගය වඩන පින්වත් ඔබ, සමාජය තුළ ජීවත්වෙන ලේ, මස් වලින් සැදුන ස්වභාවික මනුෂ්‍යයෙක් වෙන්න. ශීලය ජීවිතයට බරක් නොව, සැහැල්ලූවක් කොට ගන්න. ශීලයේ සංස්කාරයෝ අනිත්‍ය බව දකිමින්, ශීලය තුළ ස්ථාවර වෙන්න. ශිල්වත්භාවය තිබෙන්නේ ලෝකයට විවෘතකොට පෙන්වන්නට නොවේ, එ් ආශ්වාදජනක සිත, සංවර කොටග න්න බව හොඳින් තේරුම්ගන්න. ආර්්‍ය අෂ්ඨාංගික මාර්ගය සතු ශීලයට අදාල මාර්ග අංග තුන තුළ, පින්වත් ඔබව ශක්තිමත්ව ස්ථානගත කරන්නේ, ලෞකික ප‍්‍රඥ්‍යාව නමැති කළ්‍යාණ මිත‍්‍රයා විසින්මය. දැන් පින්වත් ඔබ ශීලය තුල නිවැරදිව ස්ථානගත වී හමාරය. පින්වත් ඔබට දැන් මාර්ගයේ ඉදිරි දුර තරණය කිරීමට, කළ්‍යාණමිත‍්‍රයින් දෙදෙනෙක් උපකාරකරනු ඇත. එම දෙදෙනා ලෞකික ප‍්‍රඥ්‍යාව සහ ශීලය නමැති කළ්‍යාණ මිත‍්‍රයින් දෙදෙනායි. පින්වත් ඔබ නිවීමේ මාර්ගය තුළ දැන් උත්සාහ ගන්නේ, තමා අර්ථවත්ව ශක්තිමත් කොටගත් ශීල විශුද්ධිය තුළින් චිත්ත විශුද්ධිය ඇතිකොට ගැනීමය. පින්වත් ඔබට උපකාර කරන කළ්‍යාණ මිත‍්‍රයින් දෙදෙනා සම්මා වායා, සම්මා සති, සම්මා සමාධි උදෙසා ඔබව යොමු කරන්නේ හෙට දවසේ මම සෝවාන් ඵලයට පත්වෙනවාය කියන අධිවේගයකින් නොවේ. හෙට දවසේ මම රූපාවචර සහ අරූපාවචර ධ්‍යාන සකස්කොට ගන්නවාය කියන අධිවේග යකින්ද නොවේ, පින්වත් ඔබ හොඳින් මතක තබා ගන්න, දැන් ඔබට පාර කියාදෙන්නේ, ලෞකික ප‍්‍රඥ්‍යාව සහ ඉන්ද්‍රීය සංවරශීලය නමැති කළ්‍යාණමිත‍්‍රයින් දෙදෙනායි. ඇලීම් සහ ගැටීම් ඉදිරියේ, සැප සහ දුක් වේදනා ඉදිරියේ, අසංවර නොවන, නමුත් තෘෂ්ණාවේම ගිණුමට අයිති උපේක්ෂාව තුලයි, ඔහුගේ සළායතනයන් ඵස්සය තුළ ක‍්‍රියාත්මක වෙන්නේ. ඇලීම් සහ ගැටීම් අවම කල සිතක, මාර්ගය කෙරෙහි හදිස්සියක්, ඉක්මනක්, හිස ගිනිගැනීමක්, තරඟකාරීත්වයක් ඇති වීමේ ඉඩකඩක් නැහැ. ලෞකික ප‍්‍රඥ්‍යාව නමැති කළ්‍යාණ මිත‍්‍රයා ඔහුගේ ඵස්සයට, ඇඟිල්ලෙන් ඇන කියාදෙනවා, සම්මා දිට්ඨියේ අර්ථයක් වෙන කර්මය කර්මඵල විශ්වාසය ගැන. අතීත සංස්කාරයන් හේතුවෙන් යන ගමනක් අපි මේ යන්නේ. අතීතයේ අංගුලිමාල කළ දෙය, බාහියදාරුචිය කළ දෙය, අතීතයේ පුංචි සංකිච්ච පොඩි හාමුදුරුවෝ කළ දෙය අපිට කරන්න බැහැ. අපි සියල්ලෝම සංස්කාරයන්ගේ එකිනෙකට වෙනස් ධර්මතාවයන් තුළයි ක‍්‍රියාත්මක වෙන්නේ. එ් නිසා අපි ඉක්මන්විය යුතු නැහැ. ප‍්‍රමාදවිය යුතුත් නැහැ. අපි මාර්ගය තුළ අප‍්‍රමාදීවීම පමණක්මයි කළ යුත්තේ. මෙය සටහන් තබන භික්ෂුව අධිගමයන් කෙරෙහි, ධ්‍යාන සම්පත් කෙරෙහි ඉක්මන්කාරීව, හදිස්සියෙන්, හිසගිනි ගැනීමෙන් කටයුතු කළ භික්ෂුවක් නොවේ. ලෞකික ප‍්‍රඥ්‍යාව සහ ශීලය නමැති කළ්‍යාණ මිත‍්‍රයින් දෙදෙනාගේ නිවැරදි යොමුකිරීම මත, මාර්ගය තුළ අප‍්‍රමාදී වූ භික්ෂුවක්. ධර්ම මාර්ග යේ කොතනකටවත් භික්ෂුව යොමු වුනේ නැහැ, හේතුඵල ධර්මයන් විසින් භික්ෂුව යොමුකලා. පින්වත් ඔබ මාර්ගය තුළ අප‍්‍රමාදීව කටයුතු කරන්න. ආර්්‍ය මාර්ගයේ අර්ථයන් තුළින්, ඔබ තුළ වැඩෙන සප්ත බොජ්ඣංගයෝ පින්වත් ඔබව ගමනාන්තය දක්වාම මෙහෙයවාවි. අපි කලබල වෙන්නේ, ඉක්මන් මිච්ඡුා අධිගමයන් පසුපස දුවන්නේ, මිච්ඡුා ධර්මයන් පසුපස දුවන්නේ, අපි තුළ සප්ත බොජ්ඣංගයන් නොවැඩෙන නිසාමයි. සප්ත බොජ්ඣංගයන් අපි තුල නොවැඩෙන්නේ, ලෞකික ප‍්‍රඥ්‍යාවේ සහ ශීලයේ කළ්‍යාණමිත‍්‍රභාවයන්, පින්වත් ඔබ ජීවිතයට එකතුකොට ගැනීමට ප‍්‍රමාදීවීම නිසාමයි. පින්වත් ඔබ තුළ දැන් වැඩෙන්නේ කෘතිම මාර්ගයක්, මිච්ඡුා මාර්ගයක්. එ් නිසාම අපි මිච්ඡුා අධිගමයන්ගේ ගොදුරු බවට පත්වෙනවා. ආර්්‍ය අෂ්ඨාංගික මාර්ගය තුල පින්වත් ඔබ නිවැරදිව ගමන් කරද්දී, භික්ෂුව නැවතත් ලෞකික ප‍්‍රඥ්‍යාව සහ ශීලය නැමති කළ්‍යාණ මිත‍්‍රයින් දෙදෙනාගේ අත්‍යාවශ්‍යභාවය පින්වත් ඔබට සිහිපත් කොටදෙනවා. පින්වත් ඔබට සමාධියට අදාළව අභියෝගාත්මක ඉලක්කයක් ඉදිරියේදී තිබෙනවා සපුරාගන්න. එ් තීරණාත්මක ඉලක්කය තමයි, ලෞකික මාර්ග යෙන්, පින්වත් ඔබව ලෝකෝත්තර මාර්ගයට යොමු කරන සම්මා සමාධිමත් සිත. පින්වත් ඔබ සම්මා සමාධිමත් සිතක්, පංචනීවරණ පහව ගිය සිතක්, ධ්‍යානගත සිතක් සකස්කොට ගත්තාය කියන්නේ, මාරයාගේ දෑස් අන්ධ කළාය කියන කාරණයයි. පංචඋපාදානස්කන්ධ මාරයා පරාජය කිරීමට නම්, මේ තෘෂ්ණාවෙන් ජවසම්පන්න මාර ධර්මයන් ඔබ යම් පමණකට හෝ අඩපණ කරන්න  ඕනේ. උතුම් සම්මා සමාධිය ඊට සුන්දර අවස්ථාවක් ඔබට ලබාදෙනවා. තාවකාලිකව මාරයාගේ දෑස් අන්ධකොට දමනවා. එ් කියන්නේ මාරයාගේ දෑස් වසාදමනවා. මාරයාගේ දෑස් අන්ධකරනවාය කියන කාරණයේ අර්ථය වෙන්නේ, කාමච්ඡුන්ද, ව්‍යාපාද, ථීනමිද්ධ, උද්ධච්ච කුක්කුච්ච, විචිකිච්ඡුා යන නිවනට විපක්ෂ ධර්මතාවයන් තාවකාලිකව යටපත්කොට, නිවනට පක්ෂවූ සප්ත බොජ්ඣංගයන් තුළින් පින්වත් ඔබේ ප‍්‍රඥ්‍යාවේ දෑස් මතුකොට ගැනීමේ මාර්ගයට අවතීර්ණ වීමට, සුදුසු අවස්ථාව එළඹුනාය කියන කාරණයයි. සම්මා සමාධියේ සැබෑම අර්ථය වෙන්නේ, මාරයාගේ දෑස් අන්ධකොට, පින්වත් ඔබේ ප‍්‍රඥ්‍යාවේ දෑස් මතු කොට ගැනීමට සුදුසු පරිසරය තමා තුළින් සකස්කොට ගත්තාය කියන කාරණයයි. තවම පින්වත් ඔබ ලෞකික මාර්ගය තුළයි ස්ථානගත වී සිටින්නේ. එය අමතක කරන්න එපා. කලබල වෙන්නත් එපා. කලබල වුනොත් ආයෙමත් ඔබ මාරයාට ඇස් දුන්නා වෙනවා. මාරයාගේ කෙලෙස් වැගිරෙන, දකින දකින සිත් වශීකරන, නෙතු අගින් බලත්දී රාගයම මතුවෙන, විරාගී, සරාගී මාර දෑස්, සම්මා සමාධිමත් සිතෙන්, ධ්‍යානගත සිතෙන්, අන්ධකොට දමන ඔහු, මුලින්ම විදර්ශනාවෙන් අභියෝග කරන්නේ අවිද්‍යාවටයි. අවිද්‍යාවේ මූල බීජය වන, පංචඋපාදානස්කන්ධය කෙරෙහි තෘෂ්ණාවටයි. පටිච්චසමුප්පාද ක‍්‍රියාවලියේ විධායක බලය හිමි අවිද්‍යාවට, ඔහු විදර්ශනාවෙන් අභියෝග කරද්දී, අවිද්‍යාව හේතුවෙන් සකස් වෙන සංස්කාරයන් සතු තුනෙන් දෙකේ බලයත්, අභියෝගයට ලක්වෙනවා. සංස්කාරයෝ අභියෝගයට ලක්වෙත්දී, සංස්කාරයන් හේතුවෙන් සකස් වෙන විඤ්ඤාණය විදර්ශනාවේ අනසකට යටත් කොටගැනීමට පහසුවෙන්නේ, අවිද්‍යාවෙන් තවදුරටත් තෘෂ්ණාවේ සැපයුම් ශක්තිමත්ව ඵස්සයට නොලැබෙන නිසාමයි. </Content>
    <Content name="book16chapter18" translatable="false">අගෝස්තු පස්ළොස්වක පොහොය දවසේ ගම්මානයේ දුප්පත්, පොහොසත් පින්වතුන් විසිපහකට වැඩි පිරිසක් පැමිණ භික්ෂුවට වස් ආරාධනාවන් සිදුකළා. ගමේ හැමෝම එකතුවෙලා මැටි අනලා, පොල් අතු බැඳලා, දින හතරක් පමණ දිවා රාත‍්‍රී වෙහෙසවෙලා තාවකාලිකව කුටියක් හදලා, කුටියේ බිම ඇතිරූ ගොම මැටිවල නැවුම් සුවඳ අකීකරු සුළඟ සමඟ මුසුවී නාසයට දැනෙනකොට අතීත ශ‍්‍රාවකයන් වහන්සේලාගේ අල්පේච්ච ප‍්‍රතිපදාවමයි, භික්ෂුවගේ සිහියට නැගෙන්නේ. වර්තමානයේ, අපේ භික්ෂු ජීවිත තුළින් අපිට සම්මා සම්බුද්ධ ශාසනයේ අතීත ගුණාත්මකභාවයන් දකින්නට පුළුවන් නම් අනාගතය නිෂේධවී යන්නේ, අතීතයත් වර්තමානයත් යන දෙකම අනිත්‍ය සංඥාවෙන් මොනවට පෝෂණය කරලා. හිස් කුටියේ වැඩ සිටින හිස් ජීවිතයක්, පටිච්චසමුප්පන්න අතීත සංස්කාර හේතුවෙන් සකස්වෙන, විඤ්ඤාණයේ බලපරාක‍්‍රමයෙන් පටිච්චසමුප්පාද ක‍්‍රියාවලිය තුළ, එහා මෙහා යද්දී බුදුරජාණන් වහන්සේගේ ශ‍්‍රාවකයෙකුට ඉතුරුවෙලා තිබෙන්නේ, විදර්ශනාත්මක සිතින්, එ් දෙස බලා සිටීම පමණක්මයි. බුදුරජාණන් වහන්සේගේ ශ‍්‍රාවකයන් තම ජීවිතයෙන් තෘෂ්ණාවට නැවතීමක් තබලා, තම ජීවිතය ඉදිරියට ගලාගෙන යනකොට, ඇලීම්, ගැටීම්, උපේක්ෂාවන් හේතුවෙන් සකස්වෙන හැලහැප්පීම් සියල්ලම අතුරුදහන් වෙලයි තිබෙන්නේ. උපාදානයන්ගේ බැමි කඩා බිඳ දමලයි තිබෙන්නේ, භවාත‍්‍රයට විලංගු දැමූ ජීවිතය නැවතී තිබෙනවා. අතීත සංස්කාර හේතුවෙන් සකස්වෙන ජරා, ව්‍යාධි, මරණයන්ට නිදහසේ ක‍්‍රියාත්මකවීමට අවකාශය ලබාදීලා. උන්වහන්සේලාගේ තෘෂ්ණාව සිඳදැමූ ලෝකයට, වෙනදා වගේම, ඉර සඳ පායනවා. අව්ව, වැස්ස, සුළඟ, පින්න වෙනදා වගේමයි. තෘෂ්ණාවෙන් සංකීර්ණවූ කාර්යබහුල සම්මුති ලෝකය වෙනදා වගේම තරඟකාරියි. නමුත් උන්වහන්සේලා මේ සියල්ල මැද ඵස්සය දොරකොඩ නැවතී සිටිනවා. උන්වහන්සේලාගේ ජීවිත රාත‍්‍රියට ගිනි ගන්නෙ, උදෑසනට දුම් දමන්නේ නැහැ. අවිද්‍යාවේ ගිනි පුපුරු, චතුරාර්යසත්‍යය ධර්මයන්ගේ සිසිල් දියෙන් නිවාදමලයි වැඩසිටින්නේ. උන්වහන්සේලාගේ දෑස් වලට නැවත දුක් කඳුළු හෝ සතුටු කඳුළු මතුවෙන්නේ නැහැ. සංස්කාරයන්ගේ ඇත්ත අවබෝධකොට ගනිද්දී දුක සහ සැප තෘෂ්ණාවටම භාරකරලා උන්වහන්සේලා නිදහස්වයි වැඩසිටින්නේ. විඤ්ඤාණය නමැති මැජික්කරුවාගේ, සංස්කාරයන් බලගන්වන මැජික් සියල්ලම පරාජය කළ උන්වහන්සේලාට, ඉතිරිව ඇත්තේ අහිංසක ලෝක සත්වයාගේ විජ්ජාකාර, මායාකාර මැජික් සංදර්ශනයන් දෙස, කලකිරීමෙන්, නොඇලීමෙන්, නිරෝධයෙන් යුතුව බලාසිටීම පමණක්මයි. කුටියේ ජනෙල් කවුළුවෙන් කුටියට වැටෙන ආලෝකය ටිකෙන් ටික අඩුවෙලා යනවා. රාත‍්‍රී ඇඳිරි වැටෙන්නයි සූදානම. මේ රාත‍්‍රිය පින්වත් ඔබට ලස්සන රාත‍්‍රියක් කරගැනීමට අවශ්‍ය නම් මේ රාත‍්‍රිය අවිද්‍යාවට අභියෝග කරන රාත‍්‍රියක් බවට පත්කොට ගැනීමට අවශ්‍ය නම්, බුදුරජාණන් වහන්සේ දේශනා කරනවා, අතීත, වර්තමාන, අනාගත රූප, වේදනා, සංඥ්ඥා, සංස්කාර, විඤ්ඤාණ ධර්මයන්ගේ අනිත්‍යභාවය දකින රාත‍්‍රියක් බවට පත්කොට ගන්නය කියලා. පින්වත් ඔබ ඊට සූදානම් ද, පංච කාමයන් බිමින් තබලා ලස්සන රාත‍්‍රියක් ගතකරන්නත්, ඊට අදාළ සංස්කාරයන් අපේ ජීවිත පිටුපස තිබෙන්න  ඕනේ, එම සංස්කාරයන්ගේ හිඟ පාඩුව නිසාමයි, අපි සෑම රාත‍්‍රියකම කාමයන්ට, දෑතින්ම අත වනන්නේ. කල්‍යාණමිත‍්‍ර ආශ‍්‍රය, සද්ධර්ම ශ‍්‍රවණය, නුවණින් මෙනෙහි කිරීම, අපේ ජීවිත මොනතරම් නම් අර්ථවත් කොටදෙනවාද. නින්ද, නොනින්දක් බවට පත් කරලා, කෙලෙස් නිදිගන්වන, සුන්දර මනුෂ්‍යයා ජීවත්වෙන්නේ, මේ සම්මා සම්බුද්ධ ශාසනයේ පමණක්මයි. හිරු ආධිපත්‍යය දැරූ දවස ගෙවී ගියා, ළන්තෑරුම් එළිය තනිරූල් කොළය මතට වැටෙනකොට, සිත තවත් නිවීයනවා. සිත නිවීයන දේවල් වලට සමාජය හරිම අකමැතියි. එ් නිසාම පාට පාට දේවල්, ආලෝකමත් දේවල් සමාජයේ වැහි වැහැලා. සමාජයේ පාට පාට දේවල් වැඩිවෙනකොට නිවුණු සිත් අඩුවෙලා යනවා. නිවුණු සිත් අඩුවෙන කොට සමාජයේ දුක වැඩිවෙලා යනවා. පසුගියදා දවසක මහත්මයෙක් ප‍්‍රකාශ කළා, ස්වාමීන්වහන්ස, උසස් පෙළ පන්තියේ අධ්‍යාපනය හදාරන ගැහැණු දරුවෙකුගේ පිළිකාවක් හැදීම නිසා, කකුලක් කපා දැමුවාය කියලා. දුප්පත් දරුවෙක්, එම මහත්වරුන් ඇයට උපකාර කළත්, එ් හැමෝටම ප‍්‍රශ්නයක්, ඇයි මේ තරුණ දරුවාට මෙවන් විපතක් වුනේ කියලා. සංස්කාරයෝ කාටවත් වරදක්, අසාධාරණයක් නම් කරන්නේ නැහැ. භික්ෂුවට, භික්ෂුව වගේම, සංස්කාරයන් භික්ෂුවට විශ්වාසයි. පසුගිය දවසක භික්ෂුව කොළඔ දුම්රිය පලෙන් දුම්රියට ගොඩවෙලා, වෙන්කොට තිබුණ අසුනේ වාඩිවුනා. එම අසුනට සමාන්තරව අනෙක් පස තිබුන අසුනේ අවුරුදු විසි පහක පමණ පින්වත් තරුණියක් අසුන්ගත්තා. ඇය පැළඳගෙන සිටියේ, වර්තමාන කාන්තාවගේ ජාතික ඇඳුම වන හිරට හිරේ ඩෙනිම් කලිසමක් සහ බැනියමක්. ඇය අසුනේ වාඩිවෙලා කකුලක් මත කකුලක් දමාගෙන, ඇයගේ එක කකුලක යටිපතුල් භික්ෂුව දෙසට යොමුකරගෙනයි සිටියේ. සංඝයා ඉදිරියේ අශීලාචාර ඉඳගැනීමක්. ඇය මෙසේ වාඩිවෙලා, තම සෙලියුලර් දුරකථනය අතේ තබාගෙන එය ක‍්‍රියාත්මක කරමින්, ගමනාන්තය තෙක්ම ගමන්කලා. කොයි මොහොතේවත් ඇය නිවැරදි ඉරියව්වකින් වාඩි වුණේ නැහැ. පින්වත් ඇය භික්ෂුව දෙසට යොමු කොටගෙන සිටි ඇයගේ සුන්දර යටිපතුල දකිනකොට, භික්ෂුවට මතක් වුනේ තරුණ වයසේදීම පිළිකාවකින් කකුල කපා දැමූ පාසල් වයසේ දියණියයි. එ් අහිංසකාවියගේ කපා දැමූ කකුලත් අතීත සංසාරයේ සංඝයාට දික් කල පාදයක් වෙන්න පුළුවන්. පින්වත් නෝනා, මහත්වරුනේ කාට දෙපා දිග්කලත්, දෙවියන්, බ‍්‍රහ්මයින්, මනුෂ්‍යයින් වන්දනා කරන සංඝයාට කකුල් දිග් කරන්න එපා. පටිච්චසමුප්පන්නව ඔබේ දෙපා තරුණ වයසේදීම කපා දමන්න පුළුවන්. දැන්, දැන් කුඩා දරුවන්, ළමා වයසේ දරුවන්, තරුණ තරුණියන් රූපයෙන් ගොඩාක් ලස්සනයි. ලස්සන රූපයට, නවීන විලාසිතා ඇඳුම් අන්දපුවහම, රූපය තවත් ලස්සන වෙනවා. අනේ පින්වත් අහිංසක, අහිංසකාවියනේ, මේ ලස්සන ඔබට අයිති නැහැ. ලස්සන අයිති අනිත්‍ය වූ සංස්කාරයන්ට, සංස්කාරයන් අයිති අවිද්‍යාවට. අවිද්‍යාව කියලා කියන්නේ චතුරාර්යසත්‍යය නොදැනීම, දැන් පින්වත් ඔබට පේනවා නේද ලස්සන අයිති කාටද කියලා. ඔබේ ලස්සන රූපයෙන් ඔබ මත්වූ කෙනෙක් නම්, ඔබ ලෝකයට දෙන පණිවිඩය, මම චතුරාර්ය සත්‍යය නොදන්නා කෙනෙක් යන්නයි. දුම්රිය මැදිරියේ දී ගමනාන්තය තෙක්ම භික්ෂුව දෙසට තම පාදය දිග් කොටගෙන සිටි අහිංසකාවිය තුළින් භික්ෂුව දැක්කේ, තවමත් චතුරාර්ය සත්‍යය ගැන නොදන්නා අසරණ යුවතියකි. එම අහිංසකාවියට අනුකම්පා කරනවා හැර වෙන කුමක්නම් කරන්නද. පටිච්චසමුප්පන්නව ඇය සංසාරයේ කොතෙක් නම් භික්ෂුවට අම්මා වෙලා, බිරිඳක්, සහෝදරියක්, දියණියක් වෙලා සිටින්නට ඇතිද. එ් අතීත සංසාරික ඥාතිත්වය උදෙසා, වර්තමානයේ ඇය වෙනුවෙන්, භික්ෂුවට කරන්නට කිසිම දෙයක් ඉතුරු වෙලා නැහැ. ඇය මාන්නක්කාර හැඟීමෙන්ම, භික්ෂුව තුට්ටුවකටවත් මායිම් නොකරම දුම්රියෙන් බැස ගියා. අකුසල් බලවත්, එ් නිසාමයි ඇයට නිහතමානී වෙන්න සිත නොදෙන්නේ. අවිද්‍යාව ලෝකයේ නරකම, චපලම මිතුරායි. ඔහු සමඟ හිතවත් වෙන්න එපා. දැන් වෙලාව රාත‍්‍රී අටට විතර ඇති, කාලය වේගයෙන් ගෙවී යනවා. අවිද්‍යාවේ හෙට දවස ශක්තිමත් කරන්න. මෙය සටහන් තබන භික්ෂුවගේ ජීවිතයෙන්, තුන්කාලක්ම දැන් ගෙවී ගිහින්. සියලූම සංස්කාරයෝ අනිත්‍ය වුවත් මරණයක සේයාවක් නම් මේ මොහොතේ පෙනෙන්නට නැහැ. නමුත් අතීත සංස්කාරයන්ට අදාළව ජරා, ව්‍යාධි නම් ජීවිතයට නිතරම එබිකම් කරනවා. ජරා, ව්‍යාධි ජීවිතයට දැන් එ් තරමටම ලෙන්ගතුයි. පාලනයකින් තොරවම ජරා, ව්‍යාධි ජීවිතයට ලෙන්ගතුවෙනකොට තවදුරටත් පිනට අදාල සංස්කාරයන් කෙරෙහි, හොරගල් අහුලලා වැඩක් නැහැ. සියලූ සංස්කාරයෝ අනිත්‍යයි කියලාමයි දකින්නට  ඕනේ. බුදුරජාණන් වහන්සේ සංස්කාර මාරයා නිරෝධය කරන්නය කියලා අනුශාසනා කර තිබියදී, අපි සංස්කාරයන්ට උදේ හවස ආදරය කරනවා. ගිහි පින්වතුන්ලා පිනට අදාල සංස්කාර කෙරෙහි දක්වන දැඩි ලොල්භාවය නිසාම, භික්ෂූන් වන අපිවත් දැඩි අපහසුතාවයන්ට පත්වෙනවා. එ් නිසාම වෙන්නැති බුදුරජාණන් වහන්සේ අපිට දේශනාකොට තිබෙන්නේ, සමාජයෙන් දුරස්වෙලා ජීවත්වෙන්නය කියලා. අපි පිනට අදාල සංස්කාරයන්ට මොනතරම් ආදරයකලත්, සංස්කාර කියන අර්ථය තුළත් බැසගෙන තිබෙන්නේ, ජාති, ජරා, ව්‍යාධි, මරණ, දුකම බව, අපි කවදාද තේරුම් ගන්නේ. අපි ඉපදුනේ, තනිව ඉපදිලා, තනිව මැරිලා යන්න බව ඇත්ත. අපි සියල්ලෝම එකම මවුකුස නොඉපදුනත්, අපි හැමෝටම පටිච්චසමුප්පන්න ඥාතිත්වයක් තිබෙනවා. එ් පටිච්චසමුප්පන්න ඥාතිත්වයේ ජාන නිසාමයි. අපි එකිනෙකා මේ ජීවිතයේදී ගෞරවයෙන්, විශ්වාසයෙන්, මේ ජීවිතයේදී මෙලෙස හමුවුණේ. මේ ගෞරවණීය හමුවීම හේතුඵල ධර්මයක්. එක පින්වතෙක් ද්වේෂයෙන් චෝදනා කරත්දී තව පින්වතෙක් ගෞරවයෙන් වන්දනා කරනවා. භික්ෂුව මේ සටහන් තබන්නේ සියලූ පින්වතුන් වෙනුවෙන්. අපේ මේ හමුවීම කඳුලින් හෝ සිනහවෙන් අවසන් වෙන සමුගැනීමක් විය යුතු නැහැ. කවදා හෝ දිනයක භික්ෂුවගේ මළකඳ මිහිදන් කළ සුසාන භූමිය, කඳුළු පිරි දෑසින් හැරයන සමුගැනීමක් විය යුතු නැහැ. අපි සියල්ලෝම ගෞරවයෙන් මේ ජීවිතයේ දී නැවත හමුවුනේ, ඔබලා භවගමනේ තනිකොට, මා හැරයන්නට නොවේ, මා භව ගමනේ තනිකොට, ඔබලා හැරයන්නටද නොවේ, සංසාරයක් පුරාවට පටිච්චසමුප්පන්නව විශ්වාසයෙන් බැඳුණ, අපේ අත්වැල් ලිහාදමා, පින්වත් ඔබ මගෙනුත්, මා ඔබගෙනුත් නිදහස්වීම සඳහාමය. පින්වත, තෘෂ්ණාවෙන් තොරව භික්ෂුව ඔබ දෙස බලනවා වගේම, ඔබද තෘෂ්ණාවෙන් තොරවම භික්ෂුව දෙස බලන්න. භික්ෂුව පින්වත් ඔබ තුළින් ඔබ නොදැක අවිද්‍යාවම දකිනවා සේම, පින්වත් ඔබ භික්ෂුව තුළිනුත් අවිද්‍යාවම දකින්න. ජීවිතයක් යනු චතුරාර්යසත්‍යය නොදැනීමේ අර්ථයක්ම බව දකින්න. බුදුරජාණන් වහන්සේ පිරිනිවී ගොස් වසර දෙදහස් හය සියයකට පසුව, අපි සම්මා සම්බුද්ධ ශාසනය ප‍්‍රයෝජනයට ගත යුත්තේ රැකිරක්ෂා, ව්‍යාපාර, අධ්‍යාපනය, ආයුෂය, වර්ණය, සැපය, බලය, හිතවත්කම් උදෙසා පින් කරමින් ජීවත්වීමට පමණක් නම් නොවේ. අපේ විදර්ශනාමය අවබෝධයන් උදෙසාමය. අපි තවදුරටත් අපේ පටිච්චසමුප්පන්න ඥාතීත්වයන්, බැඳීම් කෙරෙහි ආශ්වාදයෙන්, මේ ජීවිතයේදීත් අපි අපිට තෘෂ්ණාවෙන් බැඳුනොත්, අපි චතුරාර්යසත්‍යය ධර්මයන් අතහැර, අවිද්‍යාවටම බැඳුනා වෙනවා. පින්වත් ඔබ චතුරාර්යසත්‍යය ධර්මයන් කෙරෙහි අවදියෙන් නොසිටියොත්, අතීතයේ සිදුවුන දෙයම, නැවත නැවතත් සිදුවේවි. සංස්කාරයන්ට අදාළව, ලෝකය වේගයෙන් වෙනස්වෙනවා, කුසල් සහ අකුසල් සංස්කාරයන්ගේ වේගවත්භාවය නිසාම, අපේ දැනීම් හරිම වේගවත්, ඉවසීමක්, සීමාවක්, හොඳක්. නරකක් දකින්න විවේකයක් නැහැ. තෘෂ්ණාව ඇස, කන, නාසය, දිව, ශරීරය, මනස, ඇලීම් සහ ගැටීම් වලින් රත්කරනවා. පින්වත් පොලිස් නිලධාරීන්ගේ නිත්‍යානුකූල දඩුවමට ලක් වූ රියදුරු මහත්මයා, එම රථයෙන්ම පොලිස් නිලධාරී මහත්වරුන් අනතුරට පත්කොට ජීවිතක්ෂයට පත්කරනවා. ලෝකය, තෘෂ්ණාවේ තීව‍්‍රභාවයට අදාලව නිවැරදි ගමනක් යනවා. චතුරාර්යසත්‍යය ධර්මයන්ට ඉතිරිවී තිබෙන්නේ දේශනා කිරීමත්, සටහන් තැබීමත්, කියවීමත් පමණක්මයි. ජීවිතයට එකතුකොට ගැනීමක්, තෘෂ්ණාවට වැට බැඳීමක් නැහැ. පින්වත් ඔබ, අවිද්‍යාවට අදාලව භික්ෂුව සටහන් තැබූ මේ ” මහ රහතුන් වැඩි මඟ ඔස්සේ” සටහන, දිවයින ඉරිදා සංග‍්‍රහයෙන් කියවලා, අනේ මේ ලිපිය හරිම ෂෝක් කියලා, ආශ්වාදයටම ලකුණු දුන්නොත්, පින්වත් ඔබ තුළ වැඩෙන්නේ ද අවිද්‍යාවමයි. ඇසට, කනට, නාසයට, දිවට, ශරීරයට, මනසට අරමුණු වෙන දෙය, ප‍්‍රවේශමෙන් පරිහරණය කරන්න. ඵස්සය අසල මාරයා සැඟවී සිටිනවාමයි. </Content>
    <Content name="book16chapter19" translatable="false">මෙවර වස්සානය ආරම්භයත් සමගම, මහා මැතිවරණයක් යෙදිලා තිබුණා. දේශපාලන වේදිකාවල, මාධ්‍ය සාකච්ඡුාවල මොනතරම් නම් දේශපාලන මැජික් සංදර්ශන, පින්වත් ඔබ දකින්නට ඇතිද. එක දේශපාලන පක්ෂයක නායකයෙක් රුපියල් දහදාහක සහන මල්ලක් ජනතාවට දෙන්නම් කියන කොට තවත් දේශපාලන නායකයෙක්, එම සහන මල්ල කොල පැහැති රෙදි කඩකින් වහලා තමන් ජනතාවට රුපියල් විසිදහසක සහන මල්ලක් දෙන්නම් කියනවා. එක දේශපාලන පක්ෂයක නායකයෙක් ශ්‍රී ලංකාව දකුණු ආසියාවේ දියුණුම රට බවට පත් කරනවාය කියලා කියන කොට, තවත් දේශපාලන නායකයෙක් කියනවා, ශ්‍රී ලංකාව ආසියාවේම දියුණු රට බවට පත්කරනවාය කියලා. අපේ රටේ පින්වත් ඡුන්ද දායක ජනතාව මේ දේශපාලන මැජික් සංදර්ශනයන් දෙස බලාසිටින්නේ බලාපොරොත්තු සහගතවමයි. සද්ධර්මයේ ළදරු භාවයන්තුළ අප පසුවෙන නිසාම, අවිද්‍යාව අපිව නිරතුරුවම රවට්ටනවා. සැප සොයාගෙන අපි තෘෂ්ණාව පසුපස දුවන්නේ කොරොනා වැළඳුනු රෝගියෙක් දැක, දුවන නිරෝගී මනුෂ්‍යයෙක් වගේ, බුදුරජාණන් වහන්සේ දේශනා කරනවා, විඤ්ඤාණය කියන්නේ මැජික් කරුවෙක්ය කියලා, විඤ්ඤාණය කියන්නේ මායාවක්ය කියලා. තරුණ පින්වතෙක් භික්ෂුවට ප‍්‍රශ්නයක් යොමු කළා, විඤ්ඤාණයට ඇයි මැජික්කරුවෙක්ය කියලා කියන්නේ කියලා. විඤ්ඤාණයට ඇයි මායාවක්ය කියන්නෙ කියලා. බුදුරජාණන් වහන්සේ දේශනා කරනවා, අවිද්‍යාව හේතුවෙනුයි සංස්කාර රැස්වෙන්නේ කියලා, සංස්කාර හේතුවෙනුයි විඤ්ඤාණය සකස්වෙන්නේ කියලා. අවිද්‍යාව කියන්නේ චතුරාර්යසත්‍යය නොදැනීම. දුක කියන්නේ කුමක්ද කියලා, ඔහු දන්නේ නැහැ, දුකට හේතුව තෘෂ්ණාව කියලා ඔහු දන්නේ නැහැ. දුක නැති කරන්න නම් තෘෂ්ණාව නැති කළ යුතු බව ඔහු දන්නේ නැහැ. ඊට මාර්ගය ආර්ය අෂ්ටාංගික මාර්ගය බව ඔහු දන්නේ නැහැ. එම පින්වතා දුකට හේතුව තෘෂ්ණාව යැයි නොදන්නා නිසාම, වරෙක ඔහු රූප, වේදනා, සංඥා, සංස්කාර, විඤ්ඤාණ ධර්මයන්ට ඇලෙනවා. තවත් වරෙක ඔහු රූප, වේදනා, සංඥා, සංස්කාර, විඤ්ඤාණ ධර්මයන්ට ගැටෙනවා. තවත් වරෙක් ඔහු පංචඋපාදානස්කන්ධ ධර්මයන් ඉදිරියේ උපේක්ෂා සහගත වෙනවා. හොඳට සිනාවෙලා ඔබ සමඟ කතා කරන පින්වතා, මොහොතකින් ඔබට ද්වේශයෙන් පහර දෙනවා. පින්වත් ඔබගේ කරට අත දමාගෙන ආදරය කරන පින්වතා, මොහොතකින් ඔබේ ගෙල මිරිකා මරාදමනවා. පින්වත් ඔබට පිය සෙනෙහස දක්වන පින්වතා මොහොතකින් ඔබව බලවත් ලිංග ික අපචාරයන්ට ලක්කරනවා, රුපියල් දහදාහක සහනමල්ලක් ඔබට දෙන්නම් කියන දේශපාලන නායකයා බලයට පැමිණි පසු තිබෙන සහනත් කපා දමනවා. ඉතාමත් උවමනාවෙන් පංචශීලය සමාදන්වෙන පින්වතා, මොහොතකින් එම ශිල්පද දුර්වල කොටගන්නවා. පින්වත් ඔබ සිතන්නකෝ, එක විනාඩියකදී ඔබ තුළ කුසල් සිත් සහ අකුසල් සිත් කොපමණ නම් සකස්වෙනවාද කියල. පින්වත් ඔබම දකින්නකෝ එක විනාඩියකදී යහපත් දැනීම් සහ අයහපත් දැනීම් ඔබ තුළ කොපමණ නම් සකස්වෙනවාද කියලා. අවිද්‍යාව නිසා පින සහ පවත්, අවිද්‍යාව නිසාම, කුසල් සහ අකුසල් ධර්මයන් අතරත් මනුෂ්‍යයා දෝලනය වෙන්නේ, පුදුමාකාර වේගයකින්, තෘෂ්ණාව බීජය කොටගෙන සකස්වෙන, ඇලීම් ගැටීම් සහ උපේක්ෂාවේ විවිධත්වය එකිනෙකට වෙනස් වූ සංස්කාරයන්, පටිච්චසමුප්පන්නව අපිට අයිතිකොට දෙනවා. අපිම රැස් කොටගන්නා කුසල් සහ අකුසල් සංස්කාරයන්ගේ විවිධත්වයයි අපි තුළ එකිනෙකට වෙනස් දැනීම් හෙවත් විඤ්ඤාණයන් සකස් කොටදෙන්නේ. අපිම ජීවිතවලට එකතු කොටගන්නා කුසල් සහ අකුසල් සංස්කාරයන්ගේ ක‍්‍රියාකාරීත්වයෙන් අපේ දැනීම් හෙවත් විඤ්ඤාණය ක්ෂණිකව වෙනස් වෙලා යන්නේ, මැජික්කරුවෙක් පින්වත් ඔබට හාවෙක් පෙන්වා එම හාවා පරවියෙක් කොට පෙන්වන වේගයෙන්මයි. එම නිසාමයි සංස්කාරයන් හේතුවෙන් සකස්වෙන විඤ්ඤාණය මැජික්කරුවෙකුට උපමා කරන්නේ කියලා භික්ෂුව විශ්වාස කරනවා. බුදුරජාණන් වහන්සේ විඤ්ඤාණයේ ගොදුරු බිම වශයෙන් හඳුන්වන්නේ රූප, වේදනා, සංඥා, සංස්කාර ධර්මයන්ය. රූපය කියන්නේ නිරතුරුවම ජරා, ව්‍යාධි, මරණයන්ට පත්වෙන අනිත්‍යවූ, දුක්වූ, අනාත්මවූ ධර්මතාවයක්ය. වේදනා, සංඥා, සංස්කාර ධර්මතාවයන් ද මොහොතින් මොහොත වෙනස්වී යන්නේ මායාවක් ලෙසින්මය. හෙට උදෑසන මංගල උත්සවයක් පවත්වා, විවාහ වීමට නියමිතව සිටි දියණිය, අද රාත‍්‍රියේ අනතුරකින් මියයන්නේ මායාවක් ලෙසින්මය. මංගල දිනයට පෙර දින රාත‍්‍රියේ ඇයට අනවශ්‍ය ගමනක් යෑමට සිත සකස් වුණේ, අතීත සංස්කාර හේතුවෙන් සකස්වුන විඤ්ඤාණය හේතුවෙන්මය. දෙමාපියන්ගේ දෙපා වැඳ උදෑසන නිවසින් පිටවුන පාසල් දරුවා, හදිසි අනතුරකින් මියයන්නේ මායාවක් ලෙසින්මය. ධර්මයේ ඇසින් නොබැලූවොත්, සිතාගන්නවත් බැරි මෙවැනි මායාවන් කොතෙක් නම් අපේ ජීවිත තුළ සිදුවී තිබෙනවාද. එ් නිසාම සංස්කාර හේතුවෙන් සකස් වෙන විඤ්ඤාණය මායාවක් යැයි බුදුරජාණන් වහන්සේ දේශනා කරනවා. වේදනා, හඳුනාග ැනීම්, සංස්කාර වෙනස්වී යන්නේද සිතා ගන්න බැරි මායාවක් වගේමයි. බුදුරජාණන් වහන්සේ විඤ්ඤාණය මැජික්කරුවෙක්, මායාවක් යැයි දේශනා කොට තිබියදීත්, අපි තවමත් එම මැජික්කරුවා, මායාකරුවා මම යැයි ගන්නවා, මගේ කොට ගන්නවා, මගේ ආත්මය කොට ගන්නවා. සංස්කාර හේතුවෙන් සකස්වෙන දැනීම මම යැයිම ගන්නවා. පින්වත් ඔබේම රූපය ගොදුරු බිම කොටගෙන පෝෂණය වෙන පටිච්ච්සමුප්පන්න විඤ්ඤාණය, ඔබට දැනීම් සකස්කොට දෙනකොට, ඔබ මෛත‍්‍රී බුදුරජාණන් වහන්සේ දැක නිවන් දකින්න යනවා. තවත් අවුරුදු දෙදහස් පන්සියයක් ගිය තැන, ගෞතම බුදුරජාණන් වහන්සේ රුවන්වැලි මහා සෑ සමිඳුන් අබියස ධාතු පරිනිර්වාණයක් බලාපොරොත්තුව භව ගමන දීර්ඝකොට ගන්නවා. තවත් සමහරු නියත විශ්වාසයකට පැමිණිලා ජීවත්වෙන්නේ, දැන් ඉතින් කිසිම ගිහි පැවිදි පින්වතෙකුට මාර්ගඵල අධිගමයන් ලබන්න බැහැය කියලා. තවත් පින්වත් සමහරු තම තමන්ගේ කෙල හැලෙන තෘෂ්ණාවන්ට ගැලපෙන ආකාරයට, විනය කාරණාවන් අර්ථ දක්වනවා. ධර්මය, විනය, ප‍්‍රතිපදාව සරලකොට, ලිහිල්කොට දක්වනවා, අවිද්‍යාව හේතුවෙන් සකස්වෙන විඤ්ඤාණය නැමති මැජික්කරුවා, මායාකරුවා කවදාකවත් ඇත්තක් නොවන මායාවන් තුළ අපිව අතරමංකොට දමා තිබෙනවා. ගෞරවණීය පින්වත, ඔබ තුළ විඤ්ඤාණය හෙවත් දැනීම් සකස් වෙන්නෙ, පින්වත් ඔබට අවිද්‍යාව හේතුවෙන් නැවත සංස්කාර සකස් කොට ගැනීමට නොවේ, සංස්කාර සකස් වූ තැන, ඔබ නැවත පෝෂණය කරන්නේ පටිච්චසමුප්පන්නව ජාති, ජරා, ව්‍යාධි, මරණයන්මයි. පටිච්චසමුප්පාද ක‍්‍රියාවලිය ඔබ තව තව සක‍්‍රීයකොට ගන්නවා. පටිච්චසමුප්පාද ක‍්‍රියාවලියේ මහ මොළකරු විඤ්ඤාණයමයි. සාරා සංඛ්‍ය කල්ප ලක්ෂ ගණනාවක්, කල්ප විනාශයන් දස දහස් ගණනක් ඔබව පටිච්චසමුප්පන්නව සංසාර භව ගමනේ රස්තියාදු කළ, තවමත් ඔබ නොහඳුනාගත්, බුදුරජාණන් වහන්සේ අපිට තමන් වහන්සේ විසින් දමනය කොට, පරාජය කොට, නිරෝධය කොට අපිට දේශනා කොට වදාළ, මහා මොළකරු වන පටිච්චසමුප්පන්න ”විඤ්ඤාණය”, පින්වත් ඔබ ඔබේ පාලනයට ගන්න. විඤ්ඤාණයේ පාලනයට ඔබ යටත් වෙන්න එපා. විඤ්ඤාණයේ පාලනයට ඔබ යටත්වෙන මොහොතේ, පින්වත් ඔබ අවිද්‍යාවේ සිරකරුවෙක් වෙනවා. ඔබ භවයේ බන්ධනාගාරගත වෙනවා. ජරා, ව්‍යාධි, මරණ, ශෝක, පරිදේව, දුක්ඛ දෝමනස්ස, ප‍්‍රියයන්ගෙන් වෙන්වීම, අප‍්‍රියයන් හා එක්වීම, පංචඋපාදානස්කන්ධ දුක ඇතුළු බරපතල දුක් සහිතවයි ඔබ බන්ධනාගාර ගතවෙන්නේ. පටිච්චසමුප්පන්න විඤ්ඤාණය යනු ඔබේම වධකයායි, ඔබේම දුක් දෙන්නායි, ඔබේම මිනීමරුවායි. තවත් වරෙක ඔබේම අසත්පුරුෂ සුරතලායි, ආදරවන්තයායි. ආදරයේ නාමයෙනුත් මොහු රැස්කොට දෙන්නේ ජාති, ජරා, ව්‍යාධි, මරණමයි. පටිච්චසමුප්පාද ක‍්‍රියාවලියේ මුලත්, මැදත්, අගත් තම ග‍්‍රහණයේම තබාගෙන සිටින විඤ්ඤාණය නමැති මහ මොළකරු පංචඋපාදානස්කන්ධය කෙරෙහි තෘෂ්ණාව හේතුවෙන්ම පෝෂණය වන නිසා, තෘෂ්ණාව සියුම් කරන, තෘෂ්ණාව නිරෝධය කරන ආර්ය අශ්ඨාංගික මාර්ගයේ අර්ථයන් තුලින්මයි මේ දුකේ මහ මොළකරු පරාජයකොට දැමිය හැක්කේ. මෙම විඤ්ඤාණය නමැති දුකේ මහ මොළකරු පින්වත් ඔබට හඳුනාගැනීමට අවශ්‍ය නම්, පින්වත් ඔබ ඇස් ඇති පුරුෂයෙක් වෙන්න  ඕනේ. ධර්මයේ ඇස් ඇති පුරුෂයා කියලා කියන්නේ, ආර්ය අෂ්ටාංගික මාර්ගය නිවැරදිව ජීවිතයට එකතු කොටගෙන, සම්මා සතිය තුළින් සම්මා සමාධිමත් සිතක් ඇතිකොටගත් පින්වතාටයි. පංචනීවරණ ධර්මයන් තුනී වූ සම්මා සමාධිමත් සිතයි පින්වත් ඔබට සැඟවී, ඔබව ක‍්‍රියාත්මක කළ මේ විඤ්ඤාණය නමැති දුකේ මහ මොළකරු ඔබට මතුකොට පෙන්වන්නේ. පින්වත් ඔබ සම්මා සමාධිමත් සිතින් විඤ්ඤාණය නමැති දුකේ මහ මොළකරු හඳුනාගත්තත්, පින්වත් ඔබ එම හඳුනාග ැනීම ආශ්වාදයෙන් ගත්තොත්, ඔබ නැවතත් විඤ්ඤාණයටම කොටුවෙනවා. එ් නිසාමයි භික්ෂුව විඤ්ඤාණයට දුකේ මහ මොළකරු වශයෙන් නම් කළේ. පින්වත් ඔබ ආර්ය අෂ්ටාංගික මාර්ගයේ ශක්තියෙන් සකස් කොටගත් සම්මා සමාධිමත් සිත, එම සමාධියේ ඇස, ප‍්‍රඥ්‍යාවේ ඇසක් බවට පත්කොට ගන්න  ඕනේ. එතකොටයි පින්වත් ඔබට හැකියාව ලැබෙන්නේ, මේ පටිච්චසමුප්පාද ක‍්‍රියාවලියේ, අස්සක් මුල්ලක් නෑරම තම බලය පතුරුවාගෙන සිටින, විඤ්ඤාණය නමැති දුකේ මහ මොළකරු, තෘෂ්ණාවෙන්ම පණ ලබන දුකේ මහ මොළකරු, නිවැරදිව දමනය කොට ගන්න. පින්වත් ඔබ සම්මා සමාධිමත් සිතෙන් විඤ්ඤාණයේ පෝෂණයට උරදෙන, විඤ්ඤාණයේ පැවැත්ම ආරක්ෂා කරන, විඤ්ඤාණයේ ගොදුරු බිම් වන රූපය, වේදනාව, සංඥා, සංස්කාර, විඤ්ඤාණයන්ගේ, අනිත්‍යභාවයම, දුක්භාවයම, අනාත්මභාවයම නුවණින් දකින්න. මෙම දුකේ නිමාවට හේතුවෙන, විඤ්ඤාණයේ බල අධිකාරියෙන් නිදහස් වෙන, සුන්දර ධර්මය තමයි සතරසතිපට්ඨාන ධර්මයන් වශයෙන්, බුදුරජාණන් වහන්සේ දේශනා කොට තිබෙන්නේ. පින්වත් ඔබ විඤ්ඤාණයේ මව්බිම වෙන ගොදුරු සොයන බිම වන රූපයම විදර්ශනා නුවණින්ම දකින්න. ඔබගේ ආධ්‍යාත්මික රූපයත්, බාහිර රූපයනුත්, දෙතිස්කුණුපයක්, සතරමහාධාතුවක්, අට්ඨිකසංඥාවක්, මරණානුස්සතියක් ඉරියව් පවත්වන අනිත්‍යවූ කයක් වශයෙන්ම දකින්න. රූපය කෙරෙහි තෘෂ්ණාව වැඩිවෙන කොට ඉන් පෝෂණය වෙන්නේ විඤ්ඤාණය බවත්, විඤ්ඤාණය පෝෂණය වීමෙන් වැඩෙන්නේ ජාති, ජරා, ව්‍යාධි, මරණ බවත් නුවණින් දකින්න. මෙය සටහන් තබන භික්ෂුවට සමාවෙලා පොඞ්ඩක් සිතන්නකෝ, ශ්‍රී ලංකාවේ තිබෙන රූපලාවණ්‍යාගාර, ව්‍යායාම මධ්‍යස්ථාන, භාවිතා කරන සුවඳ විලවුන්, සුවඳ ආලේපන, ඇඳුම් මෝස්තර දෙස බලනකොට, පින්වත් ඔබ කරුණාවෙන් තේරුම්ගන්න  ඕනේ, තම රූපය කෙරෙහි ඔබ ඇතිකොටගන්නා තෘෂ්ණාවෙන්, ඔබ ඔය පෝෂණය කරන්නේ අනාගත භවගමනේ ජාති, ජරා, ව්‍යාධි, මරණයන්ම බව. මේ සියල්ල තුළ ඔබට නොපෙනී සැඟවී සිටින්නේ, අවිද්‍යාව හේතුවෙන් සකස්වෙන තෘෂ්ණාවෙන්ම පෝෂණය වෙන විඤ්ඤාණයයි. පින්වත් ඔබ රූපය කායානුපස්සනාවෙන් දකින්න. එසේ දකිද්දී සිතේ සකස්වෙන සප්තබොජ්ඣංග ධර්මයන්ට සහ පංචනීවරණ ධර්මයන්ට ඇලෙන්න හෝ ගැටෙන්න එපා. සමාධිමත් සිතට උපේක්ෂා සහගත වෙන්න එපා. මේ සෑම ධර්මථාවයක්ම වේදනානුපස්සනාවෙන්, චිත්තානුපස්සනාවෙන් සහ ධම්මානුපස්සනාවෙන්ම දකින්න. ඔබ තුළ වැඩෙන සතරසතිපට්ඨාන ධර්මයන්ට ඔබ ආශ්වාදයෙන් බැඳුනොත් ඔබ සතරසතිපට්ඨාන ධර්මයන්ගේ නාමයෙන්, පෝෂණය කරන්නේද දුකේ මහා මොළකරු වන තෘෂ්ණාවෙන් පෝෂණය වෙන විඤ්ඤාණයම බව ධර්මානුකූලව තේරුම් ගන්න. </Content>
    <Content name="book16chapter20" translatable="false">මේ දවස්වල මහා සංඝරත්නයට පිණ්ඩපාත දානය පූජා කරගන්න හුඟාක් පින්වතුන් උදෑසන ගමට එනවා. තම ජීවිතවලට ආයුෂ, වර්ණය, සැපය, බලය ලබාගැනීමේ බලාපොරොත්තුවේ දෑස්, භික්ෂුව, සෑම උදෑසනකම දකිනවා. එ් අහිංසක දෑස්වල, ලෝකෝත්තර බලාපොරොත්තු වලට වඩා ලෞකික බලාපොරොත්තු සැඟවී තිබෙන බව, යාන්තමට පෙනෙන්නට තිබෙනවා. එ් අහිංසක බලාපොරොත්තුවේ දෑස් අභියස, මහා සංඝරත්නය නැවතිලයි සිටින්නේ. මහා සංඝරත්නය තම ඵස්සය ළඟ නැවතී සිටිනකොට ඵස්සයේ අවිද්‍යාව තාවකාලිකව අකර්මණ්‍යය වෙනවා. ඵස්සයේ, අවිද්‍යාව අකර්මණ්‍යය වෙද්දි, පංචඋපාදානස්කන්ධ ලෝකයට ජයවේවා යැයි කියලා, තෘෂ්ණාවට පෙළපාලි යන්න බැහැ. ඵස්සයේ අවිද්‍යාව සක‍්‍රීයවුනොත්, තෘෂ්ණාව කියන එකම කාරණය, ”දුක” කියන ලෝකයම අපිට අයිතිකොට දෙනවා. බුදුරජාණන් වහන්සේගේ ශ‍්‍රාවකයෙක්, ඵස්සයේ අවිද්‍යාවට, විදර්ශනාවෙන් අවවාද කොට, නිකෙලෙස් ඵස්සය අසල සතියෙන් යුතුව නැවතී සිටිනකොට, මේ උතුම් සම්මා සම්බුද්ධ ශාසනය මොනතරම් නම් ජීවමානද. මේ උතුම් සම්මා සම්බුද්ධ ශාසනය වසර දෙදහස් හයසියයක් වයසට ගිහින් නැහැ. ජීවමාන බුදුරජාණන් වහන්සේ, සාරිපුත්ත මහෝත්තමයන් වහන්සේ යාබද කුටියේ වැඩ සිටිනවා වගේමයි. යශෝදරා උත්තමාවිය, කිසාගෝතමී උත්තමාවිය භික්ෂුණී ආරාමයේ වැඩ සිටිනවා වගේමයි. ශාසනය පරණ වෙලා නැහැ. මේ උතුම් සම්මා සම්බුද්ධ ශාසනය තවමත් නැවුම් භාවයෙන්ම පවතිනවා. එ්ත් ලෝකය පාලනය කරන්නේ, ඔබවත්, මමවත් නොවේ, කුසල් සහ අකුසල් සංස්කාර විසින් සංස්කාරයන්ගේ මුල් ගුරුතුමා අවිද්‍යාව නිසාම, අපි කෙසේ නම් සංස්කාරයන්ට ඇඟිල්ලෙන් ඇන කියන්නද, මේ උතුම් සම්මා සම්බුද්ධ ශාසනය අපෙන් දුරස්කොට දමන්න එපාය කියලා. අවිද්‍යාවට ඇස් නැතිවුනත්, සංස්කාරයන්ට ඇස් තිබෙනවා, කුසලයට සහ අකුසලයට අදාළව ලෝකය නිවැරදිව පෙළගස්වන්න. වර්තමාන ලෝකය පෙළගැසෙන දිශාව දකිද්දී, සංස්කාරයන්ට චෝදනාකරලා වැඩක් නැහැ. අවිද්‍යාවෙන් පිරුණු ඵස්සයයි, විදර්ශනාවෙන් සෝදා පිරිසිදු කොටගත යුත්තේ. තවත් සුන්දර වස්සානයක් ගෙවීයන්න, දැන් හොඳටෝම ළඟයි, එ්ත් වැස්ස තවම අතුරුදහන් වෙලා, පරිසරයේ පඨවි ධාතුවත්, තේජෝ සහ වායෝ ධාතුන් විසින්, පරිසරයේ ආපෝ ධාතුව තම අණසකට අරගෙන. භික්ෂුව වැඩසිටින ගම්මානයේ ඇල, වේලි සියල්ලම මේ දිනවල විවේක අරගෙන, ජලය බිඳක්වත් ගලාගෙන යන්නේ නැහැ. ගම්මානයේ ජලය නැති ඇල වේලි හරියට, තාවකාලිකව අවිද්‍යාව හිස්කල ඵස්සය වගේමයි. අවිද්‍යාව තාවකාලිකව හිස් කළ ඵස්සය, විදර්ශනාමය ප‍්‍රීතිය සහ ඵස්සද්ධිය විසින් නිදහසේ ආක‍්‍රමණය කරලයි තිබෙන්නේ. මෙය සටහන් තබන භික්ෂුව, දෑස් පියාගෙන මොහොතක් අතීත පංචඋපාදානස්කන්ධයට සිත යොමු කරනවා. භික්ෂුව කැමති සහ අකමැති ගොඩක් දේවල්, එ් අතීතය තුළ තිබෙනවා. භික්ෂුව එම අතීතය, එහි සැබෑම හිමිකරුවෙන සංස්කාරයන්ටම භාරදීලා, චිත්තානුපස්සනාවේ මකන කෑල්ලෙන් එ් අතීතය මකා දමනවා. ධම්මානුපස්සනාවේ ඇඟිලි තුඩින් ඵස්සයේ මතුපිට පිරිසිදු කොට දමනවා. මකා දැමූ රොඩු සහ කූඩු ටික යන්න. මේ ගෞතම සම්මා සම්බුද්ධ ශාසනයේ, සුන්දර වස්සානයන් දෙදහස් හයසියයකට වඩා ගෙවී ගිහින් තිබෙනවා. එ් දීර්ඝ අතීතය භික්ෂුව එකම අනිත්‍ය සංඥාවකින් මකාදමනවා. දැන් භික්ෂුව වැඩ සිටින්නේ වර්තමානය තුළ, එ් වර්තමානයත් ධම්මානුපස්සනාව විසින්ම මකාදමන්නේ, ආයාසයකින් තොරවමයි. ලෝකය හරිම නැවුම්, ලෝකය හරිම නිදහස්, සියල්ලම තිබුණත්, තෘෂ්ණාව නැති ලෝකය හරිම නිදහස්. කරුණාකර පින්වත් ඔබ තෘෂ්ණාවට විශ‍්‍රාම දෙන්න. පින්වත් ඔබ අවුරුදු පනස් පහ වෙනකම් බලාසිටින්න එපා. තවදුරටත් පිනම උපාදානයකොට ගනිමින්, භව සේවය දීර්ඝ කරන්නය කියලා, ඉල්ලීම් කරන්න එපා. මේ ගෙවීයන වස්සානය අපි හැමෝටම බල කරනවා, ඵස්සය අවිද්‍යාවෙන් නිදහස් කොට ගැනීමේ සම්මා ව්‍යායාමය පටන්ගන්නය කියලා. අද උදෑසන පිණ්ඩපාතය බෙදන්න, තරුණ යුවළක් ඇවිත් සිටියා. තාරුණ්‍යයේ එළිපත්ත මත විකසිතවෙන, රූපයේ ආශ්වාදය, උදෑසන සුපිපෙන නැවුම් කුසුමක් සේ, දෙදෙනාගේම ජීවිතතුළ විකසිත වෙලයි තිබුණේ. තරුණ පිරිමි දරුවා, භික්ෂුවට කියනවා, ස්වාමීන් වහන්ස, අපි ගිය සතියේ විවාහ වුණේ අපිට ආශීර්වාද කරන්නය කියලා. මේ තරුණ දෙපළ, දෙදෙනාම එක හැන්දක් අල්ලාගෙන, එකටම පිණ්ඩපාතය බෙදුවා. ආදරය විසින් දෙදෙනාම එක්කෙනෙක් කරලා. විඤ්ඤාණය නමැති මැජික්කරුවාගේ, තවත් අහිංසක සුන්දර මැජික් සංදර්ශනයක් නැරඹීමෙන් අනතුරුවයි, භික්ෂුව පින් අනුමෝදනාව සිද්ධකළේ. විවාහය කියන්නේ බන්ධනයක් නොවේ, සමාජ චාරිත‍්‍රයක් පමණක්මයි. මංගල පෝරුව කියන්නේ බන්ධනයක් නොවේ, දේශීය කලාකරුවෙක්ගේ නිර්මාණයක් පමණක්මයි. දෙදෙනාගේ දැඟිලි බැඳෙන රන් හුය කියන්නේ, බන්ධනයක් නොවේ, තවත් නූල් පටක් පමණක්මයි. බුදුරජාණන් වහන්සේ දේශනා කරනවා, සැබෑම බන්ධනය, ඔහුගේත් ඇයගේත් සළායතනයන්ගේ, ඵස්සයෙන් සකස්වෙන ”විඳීමය” කියලා. මහා කාශ්‍යප මහ රහතන් වහන්සේ ගිහි තරුණ කාලයේ, පිප්පලී තරුණයා හැටියට භද්දකාපිලානාව විවාහකොටගෙන, මධුසමයේ, මධුසයනය මත සැතපුනත්, සංසාරිකව පුහුණුකළ සංසාර බිය දැකීම නිසාම, බුදුරජාණන් වහන්සේ කෙරෙහි විශ්වාසයෙන් සකස්වුණ සතිය සිහිය නිසාම, අවිද්‍යාව නිරෝධය නොකර තිබියදීත්, රූපයේ ආශ්වාදයට, කාමයේ ආශ්වාදයට ” ඵස්සය” විඳීමෙන් කෙළෙසන්න දුන්නේ නැහැ. එ් නිසාම එ් උතුම් ගිහි ජීවිත දෙක, විවාහ වුණත්, බන්ධනයක් වුණේ නැහැ. ගිහි පින්වත් ඔබේ ජීවිතත්, ඉහත අර්ථයන් සමඟ සසඳා බලන්න. පිප්පලි සහ බද්දකාපිලානා කොතනද? පින්වත් ඔබ කොතනද? කියලා ලැජ්ජවෙන්න එපා, ඡුන්දයක් ඇතිකොටගන්න, ඵස්සයේ අවිද්‍යා සියුම්කොට ගන්නවාය කියලා. එය මේ ගෙවීයන සුන්දර වස්සානයට, ඔබ සිදුකොටගත් වටිනා ආයෝජනයක් වේවි. තවත් වස්සානයක් වේගයෙන් ගෙවී යනවා. ජරා, ව්‍යාධි, මරණ අපගේ ජීවිතවලට, තව තවත් සමීප කරලා. භික්ෂුව, තම ජීවිතයට කිට්ටු වී සිහිනුවණින් බලනවා, භික්ෂුවගේ හෘද ස්පන්දනය යාන්තමට භික්ෂුවට දැනෙනවා. හෘද ස්පන්දනයට මුවා වෙලා, ආයුෂයත්, උණුසුමත්, පටිච්චසමුප්පන්න විඤ්ඤාණයත් එකිනෙකාට බැඳී, ඵස්සය ඉදිරියේ හුරතල් වෙනවා. බුදුරජාණන් වහන්සේගේ ශ‍්‍රාවකයින්ගේ, ඇලීම්, ගැටීම් සහ උපේක්ශාවේ පියයුරුවල තෘෂ්ණාවේ මව්කිරි සිඳීගිහින් තිබෙන්නේ. අවිද්‍යාවෙන් හිස්කල ඵස්සය, තෘෂ්ණාවේ මව්කිරි සිඳීගිය පියයුරු උරා බොන්නේ, තම ආච්චි අම්මාගේ දෙතන උරා බොන මුණුපුරෙක් වගේමයි. පින්වත් ඔබ ඔබේ පන්සලේ, ආරණ්‍යයේ ස්වාමීන් වහන්සේලාට වස් ආරාධනාවන් සිදුකොට තිබෙනවා නම්, ඔබට විනයානුකූලව නිදහස තිබෙනවා, වස් පවාරණ පොහොයට පෙරාතුව, නායක ස්වාමීන් වහන්සේව මුණගැසී, ගෞරවයෙන් වන්දනාමාන කොට විමසීමක් කරන්න. ගෞරවණීය නායක ස්වාමීන්වහන්ස, අපි බලාපොරොත්තු වෙනවා, කඨින වස්ත‍්‍රයක් පූජා කරගන්න. අප කෙරෙහි අනුකම්පාවෙන් අපට කියන්න ඔබ වහන්සේලාට අවශ්‍යව පවතින්නේ දෙපට සිවුරක් ද තනිපට සිවුරක් ද අදනයක් ද කියලා විමසීමක් කරන්න. ස්වාමින් වහන්සේලාගේ පිළිතුරට අදාලව, ගිහි පින්වතුන් කටයුතු සූදානම් කොටගන්න. යම් ස්වාමින් වහන්සේ නමකට, තුන්සිවුරේ අඩුවක් නොමැති නම්, එ් බව දායක පින්වතුන්ට ප‍්‍රකාශ කිරීමේ නිදහසත්, භික්ෂුවකට තිබෙනවා. කඨින වස්ත‍්‍ර පූජාවේදි සෑම විටම ගිහි පින්වතුන්ලා තෙරුවන් කෙරෙහි සද්ධාව, ගරුත්වය, කර්මය කර්මඵල විශ්වාසය, සියතින් සකසා ගැනීම, ප‍්‍රණීත විසිතුරුභාවයෙන් යුතුව මෙම පින්කම් සිදුකොටග න්න දක්ෂවෙන්න  ඕනේ. මොනම හේතුවක් නිසාවත් මහා සංඝරත්නයට විනය උගන්වන්න යන්න එපා. මහා සංඝරත්නයේ අවවාදයන්ට අදාළව, සියළු කටයුතු සංවිධානය කොටගන්න දක්ෂ වෙන්න. මීට මාස තුනකට පෙරාතුව, ඔබ යම් සතුටකින් මහා සංඝරත්නයට වස්ආරාධනාවන් සිද්ධකළාද, කරුණාකර එම සතුට, කඨින වස්ත‍්‍ර පූජාව දක්වාම, සුරැකිව එම සතුට ආරක්ෂාකොට ගන්න. ඔබ ආරක්ෂා කොට ගත්තාවූ සතුට, විද්‍ර්ශනාමය, ප‍්‍රීතිය, ඵස්සද්ධියක් බවට පත්කොට ගැනීමට, ඉදිරියේදී ඔබට අවස්ථාවක් එනවා. මේ වස් තුන්මාසය තුළ මොනම හේතුවක් නිසා හෝ වස් ආරාධනාවන් සිදුකළ ගිහි පින්වතුන්ලා නිසා, ස්වාමීන් වහන්සේලාට යම් සිත් පීඩාවක්, අපහසුවක් ඇති වුනා නම්, ඊට වරදකරු ගිහි පින්වතුන්ලා නොවේ, භික්ෂුන් වන අපේම අතීත අකුසල් සංස්කාරයි. එ් වගේමයි, මේ වස් තුන් මාසය තුළ ගෞරවණීය ස්වාමීන් වහන්සේලා නිසා, ගිහි පින්න්වතුන්ලාට, යම් සිත් පීඩාවක් ඇති වුනා නම්, ඊට වරදකරුද, ගෞරවණීය ස්වාමීන් වහන්සේලා නොවේ, ගිහි පින්වතුන්ලාගේම අතීත අකුසල් සංස්කාරයන්මයි. අපේම සංසාරික අකුසල් විපාකයන් අනුන් පිට දමන්න එපා. සැකයේ, විචිකිච්චාවේ, විතර්කයන්ගේ, බීජයන් අපේ ඵස්සය වෙලා ගනීවි. ඇලීම්, ගැටීම්වලින් කඨින පින්කම් තෙත් වේවි. පින්වත් ඔබ මේ උතුම් වස්සානයේදී සකස් කොටගත් සෑම සැප, දුක්, උපේක්ෂා විඳීමක්ම සංස්කාරයන් තුළ විසුරුවා දකින්න. පටිච්චසමුප්පන්නව ඔබ සිදුකොටගත් අකුසල් සහ කුසල්, සැප සහ දුක් හැටියට විපාකයට එනකොට, එ් දෙස ඔබ උපේක්ෂාවෙන්ම දකින්න. විතර්කයන් සංසිඳුන සමාධිමත් සිතේ උපත එතනයි තිබෙන්නේ. මේ සමාධිමත් සිතයි ඔබ සිදුකොටග න්නා වූ කඨින පින්කම, මහත්ඵල මහානිශංස පින්කමක් බවට පත්කොට ගැනීමට අවශ්‍ය, විදර්ශනාමය පන්නරය ඔබ තුළ මෝදුකොට දෙන්නේ. මෙය සටහන් තබන දැන් වේලාව දහවල් එකයි. පරිසරය හරිම රශ්නෙයි. මනුෂ්‍ය ලෝකයේ පරිසරය මේසා රශ්නෙ නම්, නිරයේ ගිනි රස්නය මොන සා නම් වියරුවක් වෙයිද. පින්වත් ඔබ දුකට බිය නැද්ද. ඇයි ඔබ දැන දැනම සැපයට අභියෝග කරන්නේ. පින්වත් ඔබගේ ඵස්සය ඉදිරියේ තෘෂ්ණාවේ කිරි බී යැපෙන ලෝභ ද්වේශ මෝහ ධර්මයන් සැබෑම ලෞකික සැපයේ සතුරෝ නේද? අතීත සංසාරයක් පුරාවටම, දුකට සහ සැපයට හඬලා, හඬලාම, දැන් භික්ෂුවගේ දෑස් වල කඳුළු වියළිලා, අතීතයේ මහා සාගරයේ ජලයට වඩා පටිච්චසමුප්පන්න දැස්වලින්, කඳුළු වගුරුවා තිබෙනවා නම්, තව කොහේ කඳුළු ඉතුරුවෙන්නද. බුදුරජාණන් වහන්සේගේ ශ‍්‍රාවකයින්, තම දෑස්වල කඳුළු සිඳ දමලයි වැඩසිටින්නේ. තම ඵස්සය අසල සංසාරික පුරුද්දට, හොරගල් අහුලන, අධ්‍යාත්මික රූපයෙත්, පටිච්චසමුප්පන්න විඤ්ඤාණයේත් සැබෑම නිරුවත, පංචඋපාදානස්කන්ධ ධර්මයන්ගේ අනිත්‍යභාවය තුළ විසුරුවා දමලයි ජීවත්වෙන්නේ. උන්වහන්සේලාගේ දෑස් ඉදිරියේ තිබෙන, ”සම්මුති ලෝකය” අම්මා, තාත්තා හැටියට දකිමිනුයි, මහා සංඝරත්නය, ලෝකයාට ධර්මයෙන් උපකාර කරන්නේ. මගේ අම්මා සහ තාත්තා යම් සේද, සියලූම අම්මලා සහ තාත්තලා එසේමය, එය අතීත සංඝරත්නයේ නිකෙලෙස් මෛත‍්‍රියේ, අසීමාන්තික සීමාවයි. </Content>
    <Content name="book16chapter21" translatable="false">අද උදෑසන පිණ්ඩපාතය බෙදන්න, නිවුන් දරුවන් දෙදෙනෙක් පැමිණ සිටියා. දෙදෙනා වෙන්කොට හඳුනාග න්න බැහැ එක වගේමයි. එ් දරුවන්ගේ දෙමව්පියන් කියනවා, ස්වාමීන් වහන්ස, අපිටත් දෙදෙනාව පැටලෙනවාය කියලා. අපි තුළ සකස් වෙන පංචඋපාදානස්කන්ධ ලෝකයත් හරියට, පස් නිවුන් දරුවන් වගේ, පියවි ඇසෙන් වෙන්කොට හඳුනාගන්න බැහැ. රූපය ගත්තත් මම කියලාම දකිනවා, වේදනාව ගත්තත් මම කියලාම දකිනවා, සංඥාව, සංස්කාර, විඤ්ඤාණය දැක්කත් මම කියලාම දකිනවා. එකිනෙකට වෙනස් පටිච්චසමුප්පන්න සියල්ලෝම ”මම” කියලාම අපි රැවටෙනවා. රැවටීම ලෞකික ස්වභාවයක්, නොරැවටීම යනු විදර්ශනා ප‍්‍රඥාවේම ස්වභාවයක්. පංචඋපාදානස්කන්ධ ලෝකයේ මහමොළකරුවා වන අවිද්‍යාව, චතුරාර්ය සත්‍යය ධර්මයන්ගෙන් සෝදාහරින තාක්කල්, ප‍්‍රඥාවේ ඇස උපදවා ගන්නා තාක්කල්, අපි කෙසේ නම්, මේ පස් නිවුන් දරුවන්, අවබෝධයෙන්ම ”අනිත්‍යයි” කියන එකම අර්ථයෙන්, හඳුනාගන්නා, අම්මෙක් හෝ අප්පෙක් වෙන්නද? ටික දවසක් අකුසලය හුලං බැසීම හේතුවෙන්, පැතිරීමට නොහැකිව, අවිද්‍යාවේ සෙවනැලි යට සැඟවී සිටි කොරෝනා අකුසල් සංස්කාරය, ලැබූ අලූත් දේශපාලන බලය නමැති ආශ්වාදයෙන් සකස්වුන, පටිච්චසමුප්පන්න විඤ්ඤාණය නමැති මැජික්කරුවාගේ, පිහිටෙන් ආයෙමත් සමාජගතවෙලා තිබෙනවා. මේ මොහොතේ කරලියේ රඟන, කොරෝනා දෙවැනි රැල්ලේ රංගන දායකත්වය විඤ්ඤාණය නමැති මැජික්කරුවාගේ වුවද, සංදර්ශනයේ ප‍්‍රධාන සංවිධායකයා අවිද්‍යාව හේතුවෙන් ජනතාව සකස් කොටගත් අකුසල් සංස්කාරයන්ම බව පින්වත් ඔබ ධර්මානුකූලව තේරුම්ගන්න  ඕනේ. පින්වත් ඔබ, ජරා, ව්‍යාධි, මරණ, ශෝක, පරිදේව, දුක්ඛ, දෝමනස්සයන් යනු දුක යැයි තවම හඳුනාගෙන නැහැ. පින්වත් අහිංසක ඔබ, එය කෙසේ නම් හඳුනාගන්නද? අවිද්‍යාව නමැති ”ජාති අන්ධයා” පින්වත් දෑස් පෙනෙන ඔබව, තෘෂ්ණාවේ මත්පෙත්තෙන්, මත්කුඩෙන්, මත්වතුරෙන් ඇලීම් සහ ගැටීම් සිහින ලෝකවල මත්කරලයි තිබෙන්නේ. මුහුණට දමන මුව ආවරණය සාක්කුවේ දමා ගත් අපි, කොරෝනාව ඉන්දියාවට භාරදුන් අපි, ආත්ම දෘෂ්ඨියෙන් අපි පින්වන්ත යැයි, ලෝභ, ද්වේෂ, මෝහයන්ම ශක්තිමත් කොටගත් අපි, පසුගිය කාලයේ රූප, වේදනා, සංඥා, සංස්කාර, විඤ්ඤාණයන් පසුපස හඹාගියේ, ආත්ම දෘෂ්ඨියේ කුණු හැව, තෘෂ්ණාවෙන් තව, තවත් හොඳ හැටි පෝෂණය කොටගෙනයි. අවිද්‍යාව නමැති ”ජාති අන්ධයා” අපට පොවන, අපිව ඇබ්බැහි කරන, තෘෂ්ණාවේ මත්පෙති, මත්පෙති ගැන අබමල් රේණුවක තරම්වත් සිහිකල්පනාවක් නැති අහිංසක අපි, රාත‍්‍රියට රූපවාහිනියේ ප‍්‍රවෘත්ති නරඹලා, උදෑසනට පත්තර පිටුව කියවලා, අහවල් ප‍්‍රදේශයේ, මෙච්චර මත්කුඩු, මත්පෙති, අත්අඩංගුවට ගත්තාය කියලා, අසත්පුරුෂ මත්ද්‍රව්‍ය මුදලාලිලාව අත්අඩංගුවට ගත්තාය කියල. එ්වාට අත්පොලසන් දීල, එ්වා තුලින් ආශ්වාදය ලබන්නේ, අපි කාගේ, කාගෙත් අවිද්‍යාවේ අන්ධ දෑස් වලට තව, තවත් ඇලීම් සහ ගැටීම් නැමැති ඇඟිලි තුඩු වලින් අනිමින්මයි. සංසාර බිය, සංසාර ගැඹුර, සංස්කාරයන්ගේ අනිත්‍යභාවය නුවණින් නොදකින, ආශ්වාදයේම සිරකරුවන්, මාරයාගේම ලෝකය ශක්තිමත් කරන්නේ, හරියට මත්කුඩු මුදලාලිගේ ගිණුම් තරකරන මත්කුඩු ලෝලින් වගේමයි. ඇත්තටම අපි හැමෝම අවිද්‍යාව නමැති කුඩු මුදලාලිගේ, සංස්කාර නමැති ගිණුමට කෝටිගණනින්, ඇලීම් සහ ගැටීම් තැන්පත් කරමින් ජාති, ජරා, ව්‍යාධි, මරණ, වැල් පොලිය ඇතෙක් බරට ලබනා අස්වැන්න ”ජීවිතය” යැයි සතුටින් පිළිගන්න ආශ්වාදයේ මත්ලෝලීන් පිරිසක්මයි. භික්ෂුවත් ඇතුළුව. පින්වත් අපි හැමෝම, සමගියෙන් එකතු වෙලා, මුළු රටටම පෙනෙන්නට, ලොකු දැන්වීම් පුවරුවක් සවිකරමු. ”අවිද්‍යාවේ අන්ධයා, මනුෂ්‍ය ප‍්‍රජාවම විනාශකරන, ජීවිතය අකුසලයෙන් පෙරාදමන ”කුසලයේ අක්මාව”, දියකොට හරින, මනුෂ්‍යයාව පටිච්ච්සසමුප්පන්නව, තිරිසනෙක්, පේ‍්‍රතයෙක්, නිරසතෙක්, අසුරයෙක් බවට පත්කරන, අති භයානක වසංගතයක්සේ පැතිරයන, ”තෘෂ්ණාවේ මත්පෙත්ත” වහ වහා අත්අඩංගුවට ගන්නය කියලා. හෙරොයින් මුදලාලිලා, අයිස් මුදලාලිලා අත්අඩංගුවට අරගෙන, එ් ආශ්වාදයෙන් අපිත්, තෘෂ්ණාවේ මත්පෙති ගන්නවා නම්, අපිත් අංක එකේ මත්ලෝලීන් පිරිසක්ම නේද කියලා, ධර්මානුකූලව සටහන් තබනවා. හැබැයි ඉතින් අවිද්‍යාවේ අන්ධයා අලෙවිකරණ තෘෂ්ණාවේ මත්පෙත්ත, අපේ ගෞරවණීය පොලීසියේ මහත්වරුන්ට හෝ ආරක්ෂක හමුදාවේ මහත්වරුන්ට නම්, අත්අඩංගුවට ගන්න බැහැ. මොකද දන්නවද, එ් අහිංසක පින්වතුන්ලාත් මාත‍්‍රාව ඉක්මවාගිය ප‍්‍රමාණයට තෘෂ්ණාවේ මත්පෙති, මත්කුඩු පාවිච්චි කරලයි සිටින්නේ. කරුණාකරලා පින්වත් ධර්මයට කැමති සියල්ලෝම කළ්‍යාණමිත‍්‍ර ආශ‍්‍රය, සද්ධර්ම ශ‍්‍රවණය, නුවණින් මෙනෙහි කිරීම තුළින් උතුම් චතුරාර්යසත්‍යය ධර්මයන්ගේ අර්ථය ජීවිතයට එකතු කොටගන්න. එවිට පින්වත් ඔබව තෘෂ්ණාවේ මත්පෙත්තෙන් විනාශ කරන, අවිද්‍යාව නැමති ජාති අන්ධයා, ඔබ තුළින්ම අත්අඩංගුවට ගන්නා, විදර්ශනා ප‍්‍රඥාව නැමති සත්පුරුෂ පොලිස් නිලධාරියා, ඔබ තුළින්ම මතුවේවි. අන්න එ් අත්අඩංගුවට ගැනීමයි, මේ ලෝක ධාතුවේ, ශේ‍්‍රෂ්ඨම මත්ද්‍රව්‍ය වැටලීම වෙන්නේ. අවිද්‍යාව හේතුවෙන් මනුෂ්‍යයා කුසල් සහ අකුසල් සංස්කාරයන් රැස්කොටගන්නා ආකාරයත්, කුසල් සංස්කාරයන් දුර්වල වෙද්දී, අකුසල් සංස්කාරයන් විසින් ජරා, ව්‍යාධි, මරණ බියට අදාල දැනීම් සකස්කොටදෙන, ධර්මානුකූල හේතුඵලධර්මයන් සමාජය තුළින් සක්සුදක් සේ විවෘතව බලද්දී, ලොව්තුරා බුදුරජාණන් වහන්සේගේ අසිරිමත් සම්මා සම්බුද්ධ ඥාණයේ උත්තරීතරභාවයමයි අපිට සිහිපත්වෙන්න  ඕනේ. පින්වත් ඔබ තෙරුවන් සරණ සෙවනේ ලැබූ, මේ උතුම් ජීවිතයේ වටිනාකමමයි සිහිපත් වෙන්න  ඕනේ. එවිටයි පින්වත් ඔබේ සිත, සද්ධර්මයේ අර්ථයන් කෙරෙහි සෘජුව පිහිටන්නේ. සැකය, විචිකිච්ඡුාව, විතර්කයන් නැති, සද්ධර්මය කෙරෙහි සෘජුව පිහිටියාවූ සිතයි, පංචනීවරණ ධර්මයන්ගෙන් තොර, සමාධිමත් සිතක් බවට පත්වෙන්නේ. එ් සමාධිමත් සිතයි, කොරෝනා අකුසලය සතර සතිපට්ඨාන ධර්මයන් තුල විසිරුවා දැකීමේ මාර්ගය වෙන්නේ. එකිනෙකට ගැලපීයන හේතුඵල ධර්මයන්, ධර්මයේ  ඕපනයික ගුණය තුළින් ජීවිත ගතවෙද්දී, බුදුරජාණන් වහන්සේටමයි භික්ෂුව හදවතින් වන්දනා කරන්නේ. මේ මොහොතේ පින්වත් ඔබත් බුදුරජාණන් වහන්සේට හදවතින් වන්දනාකලා නේද? පින්වත, එහෙත් එම වන්දනාව ආර්ය වන්දනාවක් නම් නොවේ. උතුම් සම්මා සම්බුද්ධ ඥාණයෙන් පරිපූර්ණ වූ, බුදුරජාණන් වහන්සේට දක්වන වන්දනාව, ආර්ය වන්දනාවක් බවට පත්වෙන්නේ, මේ උතුම් වන්දනාවට හේතු වූ සියලූම සංස්කාරයෝ අනිත්‍ය යැයි දකිමින් සිදුකරන වන්දනාවයි. ලොව්තුරා බුදුරජාණන් වහන්සේ පිරිනිවී ගියා, උතුම් ධර්මරත්නය සහ සංඝරත්නය යම් දිනයක අනිත්‍ය වී යාවි, එ් උතුම් තෙරුවන් සරණ දකින්න, අසන්න, සරණයන්න, අපි ලැබුවා වූ සියලූම සංස්කාරයෝ අනිත්‍ය වී යනවා. අනිත්‍ය වී යන ධර්මතාවයන් හේතුවෙන් තවදුරටත්, ජරා, ව්‍යාධි, මරණ, ශෝක, පරිදේවයන්, එපා යැයි අවබෝධයෙන් දකිමින්, බුදුරජාණන් වහන්සේ උදෙසා හදවතින්ම නැගෙනා වන්දනාවයි, සාදු කාරයයි සැබෑම ආර්ය වන්දනාවක්, ආර්ය සාදුකාරයක් බවට පත්වෙන්නේ. එය ඔබ භාග්‍යවතුන් වහන්සේට ප‍්‍රතිපත්තියෙන්ම කරන පූජාවක්ද වෙනවා. දැන් වෙලාව සවස පහට පමණ ඇති. සුළඟ නැවතිලා පරිසරයම හරිම නිහඬයි. එ්ත් කුටිය ඇතුලේ නම් හරිම රස්නෙයි. අද රාත‍්‍රියේ වහින්න වගෙයි. සතරමහාධාතුව හරියට විහිළුවක් වගේ, වරින් වර වෙනස් වී යන්නේ, මනුෂ්‍ය ජීවිතවලට, ඇලීම් සහ ගැටීම් ඇති තරම් ලබාදීලා. සතරමහාධාතුවේ අනිත්‍ය වන ස්වභාවය හඳුනානොගත් පින්වතා, සංස්කාරයන්ගේ සිරකාරිත්වයට පත්වෙන්නේ, මුකුත්ම නොදන්නා කිරි දරුවෙක් වගේමයි. සතර මහා ධාතුවේ අනිත්‍යභාවය දකිමින්, කුටියේ ආසනය මත වාඩිවෙලා, රූපය මුල්කොටගෙන සකස් වෙන පංචඋපාදානස්කන්ධ ලෝකය දෙස බලනකොට, ජීවිතය පෙනෙන්නේ හරියට පාළු කනත්තක් වගේමයි. ඉරි තලා, විසිරී ගිය, හිස් කබල්, ඇටකටු හැම තැනකම විසිරිලා, අතීත රූපස්කන්ධයේ නටඹුන් පාලූ කනත්තේ බහිරවයන් සේ බලා සිටිනවා. වර්තමාන සහ අනාගත පංචඋපාදානස්කන්ධයේ මළකුණු කෙරෙහි චන්දරාගයෙන් බැඳුණ විඤ්ඤාණය නමැති සොහොන්පල්ලා, මේ පාළු කනත්ත පටිච්චසමුප්පන්නව මුර කරන්නේ, මේක මගේ මහගෙදර යැයි සිතාගෙනමයි. ඇස, කන, නාසය, දිව, ශරීරය, මනස හරියට සොහොන් කොත් හයක් වගේ, පාලූ කනත්තේ ස්ථානගත වෙලා තිබෙනවා. ලේ, මස්, සම්, ඇට, නහර මේ සොහොන් කොත් තුල මිහිදන් වෙලා, විඤ්ඤාණය නමැති සොහොන් පල්ලාට හරිම අපූරුවට ආරක්ෂාව දෙනවා. පාලූ කනත්තේ සොහොන් කොත් හය මැදිකොටගෙන ඉදිවෙන ඵස්සය නමැති ආදාහනාගාරයේ පිච්චෙන කුණු මස් වලින් හමන තෘෂ්ණාවේ ඇලීම් සහ ගැටීම් පුළුටු ගඳ, වා තලයට නිකුත් වෙද්දී, සංස්කාර නමැති භෂ්මාවශේෂ විඤ්ඤාණය නමැති සොහොන් පල්ලාව නැවත නැවත පෝෂණය කරනවා. අපි ඇසෙන් රූපයක් දකිද්දී, චක්ඛු සම්ඵස්සය නමැති ආදාහනාගාරයේ දොරටුවෙන් ආදාහනාගාරයට තවත් මළකුණක් ඇතුල් කළා වෙනවා. මළමිනිය දැවී ඉතිරිවෙන සංස්කාර නමැති භෂ්මාවශේෂ පටිච්චසමුප්පන්න විඤ්ඤාණය නමැති සොහොන්පල්ලාව උදේ, රාත‍්‍රී දෙකේදීම අනුවණින්ම පෝෂණය කරනවා. පින්වත් ඔබ පාලූ කනත්තට ආදරය කරන්න එපා. කනත්ත අයිති සොහොන් පල්ලන්ට, පේ‍්‍රතයින්ට, මළ යක්ෂයින්ට ජීවිතය නැමති පාළු කනත්ත, ඔබ කමටහනක් කරගන්න. මරණානුස්සතියට තෝතැන්නක් කොටගන්න. නැවත උපතකින් මිදුන, මළකුණක් දරාගත්, බිම් කඩක් බවට පත්කොට ගන්න. ජීවිතය කියන්නේ කිසිදා ස්ථිර සැපයක් නොලැබෙන මිරිඟුවක්මයි. නමුත් ගෞරවණීය පින්වත, සංස්කාර හේතුවෙන් සකස්වෙන විඤ්ඤාණය කියන්නේ, මැජික්කරුවෙක්මයි. ඔබව ආශ්වාදයෙන් මත්කරන මායාකරුවෙක්මයි. සැපය සොයාගෙන ඔබ දුවන මේ මැරතන් තරඟයේ දී, මග දෙපස පේ‍්‍රක්ෂකයින්, ඔබව සිසිල් ජලයෙන් නාවන්නට පුළුවන්. එ් පේ‍්‍රක්ෂක ජනතාව තුලිනුත් ක‍්‍රියාත්මක වෙන්නේ විඤ්ඤාණය නමැති මැජික්කරුවාගේම අනිත්‍ය වූ රංගනයන් බව තේරුම් ගන්න. අධ්‍යාත්මික පංචඋපාදානස්කන්ධයේ ආශ්වාදයන්, බාහිර පංචඋපාදානස්කන්ධයන්ගේ ආශ්වාදයත් ඔබේ තාවකාලික සතුට උදෙසා, කුමන ආකාරයේ මැජික් පෙන්වූවත්, තරඟය අවසානයේදී ඔබ ලබන ජයග‍්‍රහණය හෝ පරාජය, මාරයාටම අයිති අනිත්‍යවූ ධර්මථාවයක් බව නුවණින් තේරුම්ගන්න. ආත්මීය දෘෂ්ටියේ අකීකරුභවයන්ගෙන් බැහැර වෙන්න. ධර්මයේ සක්කායදිට්ඨිය ජීවිතයට ගන්න එපා. විනය ගරුක පුරවැසියෙක් වෙන්න. විනය ගරුකභාවය නැති සමාජය, විනාශය දෙසටම යන බව තේරුම්ගන්න. මේ උතුම් සම්මා සම්බුද්ධ ශාසනය, වසර දෙදහස් හයසියයකට අධික කාලයක් නිරුපද්‍රිතව ආරක්ෂා වූයේ, මහා සංඝරත්නයේ උතුම් විනයග රුකභාවය නිසාම බව කරුණාවෙන් තේරුම් ගන්න. මේ උතුම් සම්මා සම්බුද්ධ ශාසනය, උතුම් ප‍්‍රාතිමෝක්ෂ විනය තුළින් වසර 2600ක් නොනැසී ආරක්ෂා වෙද්දී, අපේ මාතෘභූමියේ, 1948 නිදහසෙන් පසුව බලයට පත් වූ කිසිදු රජයකට, අවම වශයෙන් වසර දහයකට වඩා බලය රැක ගැනීමට නොහැකි වූයේ ද, විනයගරුකභාවයන්ගේම දුර්වලතාවයන් නිසා බව, තේරුම් ගැනීමට නිහතමානී වෙන්න. කුසගින්නේ සිටියත් උතුම් සංඝ සමාජයේ, අතීත ගුණගරුක, විනයගරුක මහා සංඝරත්නය, ධර්ම විනය ආරක්ෂා කොටගත්තා. එ් උතුම් මහා සංඝරත්නයට, භික්ෂුව හදවතින්ම මේ නිමේශයේදීත් විදර්ශනාත්මකව වන්දනා කරනවා වගේම, ගෞරවණීය මහා සංඝරත්නයේ උතුම් ගුණාත්මකභාවයත්, ගිහි පින්වතුන්ලාගේ ගුණාත්මකභාවයත් අතර තිබෙන පරතරය යනු, පින්වත් ඔබ වන්දනා කරන, සරණ යන උතුම් සංඝරත්නයේ සැබෑම ශක්තිය වෙනවා. </Content>
    <Content name="book16chapter22" translatable="false">පින්වත් ස්වාමීන් වහන්සේ විසින් කොරෝනා දෙවෙනි රැල්ලට පෙර පලකිරීම සඳහා යොමු කරනු ලැබූ ලිපියකි. පින්වත් මහත්මයෙක් ප‍්‍රශ්නයක් යොමුකරලා තිබෙනවා, ස්වාමීන් වහන්ස, මට නිතරම රාත‍්‍රි නින්දේදි සිහින පෙනෙනවා. මට දැන් මේ සිහින පෙනීම වදයක් වෙලා තිබෙන්නේ. මම කොහොමද සිහින පෙනීම නවත්වාගන්නෙ කියලා. අපි රාත‍්‍රියට සුවසේ නිදාගත්තත් කෙලෙස් නිදාගෙන නැහැ. පින්වත් ඔබ දෑස් නිදාගත්තත්, මනෝ සම්ඵස්සය තෘෂ්ණාව සමග යහන්ගත වෙලයි සිටින්නේ. සෑම සිතුවිල්ලකදීම අවිද්‍යාවේ, නිදිපෙති අහුරු ගණන් ගිලදමන අපගේ පටිච්චසමුප්පන්න ඵස්සය, තෘෂ්ණාව ඉදිරියේ අවදියෙන්මයි සිටින්නේ. රාත‍්‍රී නින්දේදිත් ඵස්සයේ දොරටුවට තෘෂ්ණාව තට්ටු කරනවා. ඇලීම් හෝ ගැටීමේ දොරටුවක් විවෘත කොටගන්න. දහවල් කාලයේ අනාගත පංචඋපාදානස්කන්ධයන් කෙරෙහි සිහින ලෝකවල ජීවත්වෙන පින්වතුන්ලාට, රාත‍්‍රියේ සිහින පෙනෙනවා වැඩියි. ආධ්‍යාත්මික රූපය තම ගොදුරුබිම කොටගෙන පෝෂණය වෙන, පටිච්චසමුප්පන්න විඤ්ඤාණය නමැති මැජික්කරුවා, විදර්ශනාවේ රැහැන්පොටින් බැඳ දමන තාක්කල් අපි කෙසේ නම් සිහින දැකීමෙන් මිදෙන්නද. පංචඋපාදානස්කන්ධ ලෝකයේ ආශ්වාදය සහ ආදීනවය උපද්දවන්නාද, තැන්පත් කොටතබාගන්නාද, වියදම් කරන්නාද වන පටිච්චසමුප්පන්න සංස්කාර හේතුවෙන් සකස්වෙන, විඤ්ඤාණය සමඟ කවුරුන් කෙසේ නම් හැප්පෙන්න ද. නඩුත් ඔහුගේමය, බඩුත් ඔහුගේමය. පංචඋපාදානස්කන්ධ ලෝකයේ අකීකරුම බලවතා වෙන්නේ විඤ්ඤාණය පෝෂණය කරන කුසල් සහ අකුසල් සංස්කාරයන්මය. අවිද්‍යාව හේතුවෙන් සකස්වෙන, සංස්කාර තරම් අකීකරු ධර්මතාවයක් භික්ෂුව මේ පංචඋපාදානස්කන්ධ ලෝකය තුළ නම් දැකලා නැහැ. කුසල් සංස්කාරයන්ගෙන් ශක්තිමත් බලවතෙක්, නැවත අසරණභාවයට පත්කරන්නේ ද, අකුසල් සංස්කාරයන්ගේ බලවත්භාවයමයි. අකුසලයෙන් දුබලවූ කෙනෙක්, නැවත බලවතෙක් කරන්නේද කුසල් සංස්කාරයන්මය. අතීත කුසල් සංස්කාරයන්ගේ බලය මොනතරම් අකීකරුද කියනවා නම්, මේ ලෝක ධාතුවේ බලයට අධිපති වසවර්ති දිව්‍යපුත‍්‍රයාව, කීකරුභාවයට පත්කොට ගැනීමට, ආර්ය ප‍්‍රඥාවට අධිපති ලොව්තුරා බුදුරජාණන්වහන්සේටවත් නොහැකි විය. එය අතීත පිනට අදාල සංස්කාරයන්ගේ මුරණ්ඩු භාවයයි. මෙතැනදී බුදුරජාණන් වහන්සේට අකීකරු වූයේ, වසවර්ති මාරයා නොව, අවිද්‍යාවෙන්ම පෝෂණය වූ, වසවර්ති දිව්‍ය පුත‍්‍රයාගේ පටිච්චසමුප්පන්න සංස්කාරයන්ගේ බලපරාක‍්‍රමයයි. වර්තමානයේ කළ්‍යාණමිත‍්‍ර ආශ‍්‍රයෙන් පෝෂණය නොවූ කුසල් සංස්කාරයෝ, විනාශය පිණිසම හේතුවෙන්න පුළුවන්. එ් වගේමයි වර්තමානයේ කළ්‍යාණ මිත‍්‍ර ආශ‍්‍රය ලබන අකුසල් සංස්කාරයෝ, පින්වත් ඔබව නිවන් මාර්ගය දෙසටම බලවත් කරන්නත් පුළුවන්. වර්තමාන සමාජය දෙස බලන්නකෝ, රජයට, පොලීසියට පවා අභියෝග කරන, පාතාල නායකයින් සිටිනවා නේද. ඔවුන් සුඛෝපභෝගී ජීවිත ගතකරනවා, සිරගෙවල්වල සිටියත් සැප ලබනවා, කෝටි ගණන් මුදල් එහා මෙහා යවනවා. මේ බලය කවුද ඔවුනට දුන්නේ. පින්වත් ඔබ පුද්ගල සංඥාවන්ගෙන් බැහැරවෙලා, පටිච්චසමුප්පන්නව දකින්න. මෙවන් බලවත්භාවයක් ඔවුන්ට ලැබෙන්නේ, කළ්‍යාණමිත‍්‍ර ආශ‍්‍රයෙන් පෝෂණය නොවූ, අතීත පිනට අදාල සංස්කාරයන් විසින්මය. එ්ත් දැන් එම අතීත පින්, ඔවුන් විසින්ම ගින්දරක් බවට පත්කොටගෙන ඇත. පින ගින්දරක් බවට පත්කොටගත් කළ, සුගතියේ සැපය පිච්චී ගොස්, උරුමය වන්නේ අකුසලයේ දුකමය. සමාජයේ ජීවත්වෙන වර්ණය, සැපය, බලය දෝරෙ ගලායන, ධනවත්, ප‍්‍රභූ, මහේශාක්‍ය පින්වතුන්, පින්වතියන් සිටිනවා. එවැනි පින්වතුන්ලා උතුම් සම්මා සම්බුද්ධ ශාසනයට ලොකු ශක්තියක් වෙනවා. එවැනි පින්වතුන් සමග කටයුතු කරලා, භික්ෂුවට, සුන්දර ධර්මානුකූල අත්දැකීම් ලැබිලා තිබෙනවා. එම අත්දැකීම් කිසිවක් භික්ෂුව, ආත්මීය සංඥාවට නමැති පඬු හැලියේ ඔබා දකින්නේ නැහැ. භික්ෂුව ලෝකය දකින්නේ ආත්මීය සංඥාවන්ට, දරදිය නොඅදින, පටිච්ච්සමුප්පාද ධර්මයේ ඇසෙන්මයි. සමහරක් පින්වත් ධනවත්, බලවත් පින්වතුන් උත්සාහගන්නවා, ස්වාමීන් වහන්සේලාව තමන්ගේ කාලසටහන් වලට යටත්කොට ගන්න. මෙම කාලසටහන් සියල්ලක්ම පෝෂණය වෙලා තිබෙන්නේ, මම සහ මගේ කියන ආත්මීය ආහාරයන්ගෙන්. මහා සංඝරත්නය කියන්නේ පොදු දේපලක්. එම පොදු දේපලේ අයිතිය තිබෙන්නේ, කෙලෙස් නිරෝධය කළා වූ බුදුරජාණන් වහන්සේට පමණක්මයි. සත්පුරුෂ මනුෂ්‍ය, දිව්‍ය, බ‍්‍රහ්ම, මහේශාක්‍ය සහ අල්පේශාක්‍ය සෑම සත්වයෙකුටම සංඝයාගේ අයිතිය පොදුයි. සංඝයා පෝෂණය වෙන්නේ උතුම් කායානුපස්සනාවෙන්, සෑම රූපයක්ම සතර මහා ධාතුවක්, අට්ඨික සංඥාවක්, දෙතිස්කුණුපයක්, මරණානුස්සතියක්, සංඝ සමාජයේ අපිට පන්ති භේදයක් නැහැ. ධනවත් සහ දුප්පත් සියල්ලෝම සංඝයාට කායානුපස්සනාවේ අර්ථයක්මයි. සංඝ සමාජයේ අපි, ”ලෝකය” ඉදිරියේ තබාගෙන, අනාගත පංචඋපාදානස්කන්ධ සැප ප‍්‍රාර්ථනා කරන්නේ නැහැ. අපි ලබන සැප සහ දුක්, වේදනානුපස්සනාවේ ශක්තියක් බවටමයි පත්කොට ගන්නේ. ධනවත් පින්වතාගේ ඇසුරත්, දුප්පත් පින්වතාගේ ඇසුරත් අපිට වේදනානුපස්සනාවේ කමටහනක් පමණක්මයි. ධනවත්භාවය සහ දුප්පත්භාවය සංස්කාරයන්ගේ අනිත්‍යභාවය තුළ විසුරුවා දකිනකොට, ධම්මානුපස්සනාව විකසිත වෙන්නේ චිත්තානුපස්සනාවෙන් එම සිත නිකෙලෙස් කොටගෙනමයි. පින්වත් ඔබේ සිතේ සකස්වෙන  ඕනෑම කෙලෙස් සහ නිකෙලෙස් සිතක්, සංස්කාරයන්ගේ දුර්ගන්ධය යන්නට සෝදාහරින්නට, චිත්තානුපස්සනාව හොඳ කමටහනක් වෙනවා. යම් ජීවිතයක් තුළ සතරසතිපට්ඨාන ධර්මයන් බලවත් වූ තැන, ඔහුට පංචඋපාදානස්කන්ධ ලෝකය, භේදයන්ගෙන් තොර, අනිත්‍ය වූ හේතුඵල ධර්මයක්ම, සුන්දර ධම්මානුපස්සනාවක්ම වෙනවා. නමුත් පින්වතුනේ සතරසතිපට්ඨාන ධර්මයන්ගෙන් පෝෂණය නොවූ ආයුෂ, වර්ණය, සැපය, බලය නම් හරිම අකීකරුයි. එය පින්වත් ඔබලාගේ වරදක් නම් නොවේ. කළ්‍යාණමිත‍්‍ර ආශ‍්‍රයෙන් පෝෂණය නොවූ, සංස්කාර පච්චයා විඤ්ඤාණ කියන ධර්මථාවයේ ඵලයයි. පින්වත් ඔබ ”ලෝකය”, ලෝකයේ පෝෂණය උදෙසා ප‍්‍රයෝජනයට ගන්න එපා. පින්වත් ඔබ ”ලෝකය” ලෝකයේ නිරෝධය උදෙසාම ප‍්‍රයෝජනයට ගන්න. පින්වත් ඔබ මධ්‍යස්ථ වීර්යයෙන්, ලෝකය නිරෝධය කරන ආර්ය අෂ්ඨාංගික මාර්ගයේ, සිහිනුවණින් ගමන් කරලා, සම්මා සමාධිමත් සිතක් ඇති කොටගන්න. එ් සම්මාසමාධිමත් සිත, සම්මා සතියෙන් පෝෂණය වෙලයි තිබෙන්නේ. ධර්මයේ එ්හිපස්සික ගුණයෙන් පෝෂණය වූ, ධර්මයේ  ඕපනයික ගුණය, ස්වයංක‍්‍රීයව හේතුඵල ධර්මයන්ට අදාළව, සතරසතිපට්ඨාන ධර්මයන් තුළට පින්වත් ඔබව යොමුකරාවි. එතැනයි ”ලෝකය” උපයෝගී කොටගෙන, ලෝකය නිරෝධය කිරීමේ ආර්ය කමටහන වෙන්නේ. මේ ආර්ය කමටහනයි, පින්වත් ඔබට, ඇලෙන සිතට ඇලිලාම යන, ගැටෙන සිතට ගැටිලාම යන, උපේක්ෂාවට පහරදී එළවාදමන, පංචඋපාදානස්කන්ධයේ නිත්‍යභාවය, යම් පමණකට හෝ ධමනය කරලා, පංචඋපාදානස්කන්ධයේ අනිත්‍යභාවය දැකීමට අවශ්‍ය, අවබෝධාත්මක සතිය, සිහිය ඇතිකොට දෙන්නේ. ආයුෂය, වර්ණය, සැපය, බලය කියන්නේ පිනයි. අපි කෙසේ නම් පිනට දොස් කියන්නද. පිනට දොස් කිව්වොත්, අපි සම්මා දිට්ඨියම අනතුරට දමාගත්තා වෙනවා. ආයුෂ, වර්ණය, සැපය, බලය දුර්වල වූ, පවත් එ් වගේමයි. අපි පවට දොස් කිව්වොත් අපි අපේම සම්මා දිට්ඨියේ අර්ථයන් අනතුරට දමාගත්තා වෙනවා. අපේ අසල්වැසි රට වන ඉන්දියාවේ කොරෝනා විනාශයන් ඉතාමත් උග‍්‍රවෙලා තිබෙනවා. රෝගීන් සහ මරණ හුඟක්ම වැඩිවෙලා. මේ අහිංසක, අසරණ විනාශයන් තුළින්, මෙත් සිතින්ම අපි හේතුඵල ධර්මයන්මයි දකින්න  ඕනේ. ඉන්දියානු සමාජයේ දානයේ අර්ථයන් හරිම දුර්වලයි. එරට ජනතාව ජීවත්වීමෙන් ගෙවා දමන, ආයුෂ, වර්ණය, සැපය, බලය නැවත ජීවිතවලට උපයාගැනීමට ධර්මානුකූලව දන්නේ නැහැ. කර්මය කර්මඵල විශ්වාසයක්, නැවත පටිච්චසමුප්පන්න උපතක්, දානයේ ශීලයේ ආනිශංස ගැන විශ්වාසයක් නැහැ. එ් නිසාම අභියෝගාත්මකව පැමිණෙන ජරා, ව්‍යාධි, මරණ අනතුරු ඉදිරියේ, ආරක්ෂාවකින්, පාලනයකින් තොරවම උපරිම විනාශයන් කරාම ගමන් කරනවා. සම්මා දිට්ඨිය දුර්වල ලෝකය, සංස්කාර වියරුවන් ඉදිරියේ, මඬේ සිට වූ ඉන්නක් බවටමයි පත්වෙන්නේ. දුර්වල සංස්කාරයෝ ජනතාවට සහ නායකයින්ට දැනීම් සකස්කොට දෙන්නේ, විනාශය දෙසට නොසැලකිල්ලෙන් හඹායාමටමයි. ලෝකය දෙස බලලා, පින්වත් ඔබ සතුටුවෙන්න  ඕනේ, පින්වත් ඔබේ මාතෘභූමිය නම්, මේ නිමේෂයේදී හරිම පින්වන්තයි. සියලූ සංස්කාරයෝ අනිත්‍ය වුවත්, සත්තකින්ම, ඔබේ මාතෘභූමියේ නායක පින්වතුන්ලාටත් රටේ පින්වත් ජනතාවටත්, වර්තමානයේ විපාකයට පැමිණ තිබෙන්නේ, පිනට අදාල සංස්කාරයන්මයි. රටේ රාජ්‍ය නායකතුමාගේ පටන් සෑම දෙනෙක්ම ජරා, ව්‍යාධි, මරණ ඉදිරියේ ආරක්ෂාවකින් සහ පාලනයකින් යුතුව, ජරා, ව්‍යාධි, මරණ කොරෝනා විනාශයන්, අවම කොටගෙන ජීවත්වෙනවා. ඊට අදාළ දැනීම් පින්වත් ඔබට සකස්කොට දෙන්නේ, පින්වත් ඔබේම පටිච්චසමුප්පන්න පිනට අදාළ සංස්කාරයන් විසින්ම. මේ ජයග‍්‍රහණයන් කවුරුවත් ”මම” සහ ”මගේ” යැයි, ආත්ම දෘෂ්ඨියෙන් ගන්න යන්න එපා. සම්මා දිට්ඨියේ අර්ථයන්ගෙන් පෝෂණය වූ පිනේ ශක්තියම, ජීවිතවලට එකතු කොටගන්න. කොරෝනා වසංගතය පාලනය කිරීමේ ගෞරවයන්, ආත්ම දෘෂ්ඨියෙන් හෝ මමත්වයේ දැඩිභාවයෙන් ගතහොත්, එය කොරෝනා වසංගතයට වඩා විශාල, ලෝභ, ද්වේෂ, මෝහ වසංගතයක්ම වේවි. පසුගිය මහා මැතිවරණයට පෙරාතුව මහත්මයෙක් භික්ෂුවගෙ න් විමසීමක් කළා, ස්වාමීන් වහන්ස ඉදිරි මැතිවරණයේදී පවතින රජය තුනෙන් දෙකේ බලයක් ලබාගනීද කියලා. රටේ නායක පින්වතුන්ලා සහ ජනතාවතුළ ලෝභ, ද්වේෂ, මෝහ ධර්මයන් හැසිරෙන ස්වභාවයට අදාළව, හේතුඵල ධර්මයන් දකිමින්, භික්ෂුව ප‍්‍රකාශ කළේ, පවතින රජය තුනෙන් දෙකේ බලයක් ලබන්නේ නැහැ. වැඩිපුර ආසන දහයක් ලබාගනීවි කියලා. නමුත් මැතිවරණ ප‍්‍රතිඵල නිකුත් වෙද්දී, භික්ෂුවට දැනගන්න ලැබුණේ, පවතින රජය තුනෙන් දෙකක බලයක් ලබා ගත්තාය කියලා. බලන්නකෝ, ධර්මානුකූලව අපේ ඇසට පෙනෙන දෙයට වඩා, නායක පින්වතුන්ලාගේ සහ ජනතාවගේ පින බලවත්. එ් නිසාම වර්ණය, සැපය, බලය හැමෝම තල්ලූ කොටගෙන ඉදිරියට පැමිණෙනවා. සත්තකින්ම, ධර්මානුකූලව ඔබලා හරිම පින්වන්තයි. බුදුරජාණන් වහන්සේ දේශනා කරනවා, පින කියන්නේ ගින්දරක්ය කියලා. එ් වගේමයි, ජයග‍්‍රහණය කියන්නේ සතුරන් ඇතිකොට ගැනීමක්ය කියලා. පේනවා නේද, අසිහියෙන් පින භුක්තිවින්දොත්, එහි තිබෙන භයානකභාවය. පෙර පින නිසාම ඔබට ලැබෙන, වර්ණය, සැපය, බලය ”මම” යැයි, ”මගේ” යැයි ආත්මීය දෘෂ්ඨියෙන් ගන්න එපා. ඔබලා ලැබූ වර්ණය, සැපය, බලය, ආර්ය අෂ්ටාංගික මාර්ගය තුලම විසුරුවා දකින්න. එවිට ඔබලාට වැටහේවි, පින්වත් ඔබලා ලැබූ ජයග‍්‍රහණයන් උතුම් සම්මා දිට්ඨියෙන් පෝෂණය වූ සම්මා වායාමයන්ගේම ඵලයක්ය කියලා. ජයග‍්‍රහණයන් සහ පරාජයන් අනිත්‍ය වූ සංස්කාරයන්ටම භාර දුන්නාම, සිතට හරිම විවේකයක් ලැබෙනවා, ධර්මයට අදාලව තව තවත් සිතන්නට. එවිට අපට තේරුම් යනවා, අපි ලැබූ බලය, අපයෝජනය කරන්නේ අනුන් විසින් නොව, අපිම අපිට ජීවිතයට එකතුකොටගන්නා, මිච්චා වායාමයන් විසින්ය කියලා. අපි ධර්මානුකූලව ඇත්ත, ඇති සැටියෙන් දකිනකොට, අපි ඇත්ත කවදාකවත්, බොරුව උදෙසා ආයෝජනය කරන්නේ නැහැ. අපි ඇත්ත ආයෝජනය කරන්නේ, සම්මා වායාමයන් වන මෙතෙක් ජීවිතයෙන් සිදුකොටගත් කුසල් ධර්මයන් තව, තව ශක්තිමත් කොටගන්න, මෙතෙක් සිදු නොකළා වූ කුසල් ධර්මයන් අලූතින් සිදුකොටගන්න. මෙතෙක් සිදු කළා වූ අකුසල් ජීවිතයෙන් බැහැර කරලා, මෙතෙක් සිදු නොකළා වූ අකුසල් තව තව ජීවිතයෙන් ඈත්කොට දැමීමට. එවිටයි ඔබ ලැබූ බලය, නැවත බලය උදෙසාම, ආයෝජනය කළා වෙන්නේ. </Content>
    <Content name="book16chapter23" translatable="false">පුළුවන් බුදුරජාණන් වහන්සේ දේශනා කරනවා, පින කියන්නේ සැපයට කියන තවත් නමක්ය කියලා. යම් පින්වතෙක් සැපයෙන් නම් ජීවත් වෙන්නේ එ් පින නිසාමයි. ආර්ය අෂ්ටාංගික මාර්ගයේ සැබෑම සම්මා පින අයිතිවන්නේ, උතුම් සම්මා දිට්ඨියේ පටන් සම්මා ආජීවෝ දක්වා, මාර්ග අංග පහකින් පෝෂණය වූ සම්මා වායාමයන්ටයි. සැබෑම අර්ථවත් සම්මා වායාමයන් තුළ, ලෞකික ප‍්‍රඥාවත්, ආජීව අට්ඨමක ශීලයේ ශක්තියත් හොඳින්ම මුහුවෙලා තිබෙන්නට  ඕනේ. යම් පින්වතෙක් තුළ කර්මය කර්මඵල විශ්වාසය දුර්වල නම්, දෙමව්පියන්ගේ ගුණයන් කෙරෙහි විශ්වාසයක් නැතිනම්, දන් පුජා කිරීමට ලෝභ සිත් ඇත්නම්, කේන්තිය, හිංසාව තිබෙනවා නම්, ආජීව අට්ඨමක ශීලය දුර්වල නම්, ඔහුගේ සම්මා වායාමයන් දුර්වලවෙලා යන්නේ, වතුර නැති ගසක් මළානික වෙලා යනවා වගේමයි. අද උදෑසන භික්ෂුවට එවැනි වතුර නැති වූ ගසක් මුණ ගැසුනා. එ් පින්වත් මහත්මයා භික්ෂුවට කියනවා, තමන් බුදුරජාණන් වහන්සේට ලක්ෂ ගණන් වැය කරලා බුද්ධ පූජාවන් පූජා කරනවා, හැබැයි වර්තමානයේ සංඝයාට දන් පූජාකරන්නේ නැහැය කියලා. උතුම් සම්මා දිට්ඨියේ වතුර අහිමි වූ මෙවන් සම්මා වායාමයන්, අවංකව අයිතිවෙන්නේ, මිච්ඡුා වායාමයන්ට. බුදුරජාණන් වහන්සේ දේශනා කරනවා, උතුම් කළ්‍යාණමිත‍්‍ර ආශ‍්‍රය අහිමි වූ කල නිවන් මාර්ගයම අපිට අහිමි වෙනවාය කියලා. වර්තමානයේ කොරෝනා අනතුරේ පීඩාවෙන් තෙරපෙන, අපේ සමාජය දෙස බැලූවත්, ජාත්‍යන්තරය දෙස බැලූවත්, බලවත් මානසික පීඩාවන්ට පත් වී ඇති පින්වත් ජනතාව දෙස, සද්ධර්මයේ ඇසෙන් බැලූවත්, සම්මා දිට්ඨි, සම්මා සංකප්පයන් සහ ශීලයට අදාළව ආජීව අට්ඨමක ශීලයේ දුර්වලභාවයන් තුළ සිදුකරගන්නා වූ, පිනේ කටුක ඛේදවාචකය හොඳින් පෙනෙනවා. ආර්ය අෂ්ටාංගික මාර්ගයේ මුල් මාර්ග අංග පහේ දුර්වලභාවයන් තුළ සිදුකොටගන්නා පින විපාකයට පැමිණෙන්නේ බලවත් වූ අභියෝගයන් මධ්‍යයේමයි. ජීවිතයේ ලැබූ ජයග‍්‍රහණයන් නිදහසේ භුක්ති විඳින්න දෙන්නේ නැහැ. පින්වත් ඔබ වර්තමානයේ ඔබේ ජීවිත වලට ඉහත ධර්මය ගලපා බලන්න. වර්තමානයේ හුඟාක් පින්කම් සිද්ධවෙන්නේ, ලෞකික ප‍්‍රඥාවට අදාළ සම්මා දිට්ඨි සහ සම්මා සංකප්පයන්ගේ අර්ථයන් තමාගේ සක්කායදිට්ඨිය තුළ සිරගත කරලා. සම්මා ආජීවයන් විත්තිකූඩුවට නග්ගලා. භික්ෂුව ප‍්‍රඥාවේ ඇසින් දැකලා තිබෙනවා, ලොකු සහ කුඩා පින්කම් වලදී, සම්මා දිට්ඨි, සම්මා සංකප්පයන් සහ සම්මා ආජීවයන් හඬා වැටෙනවා. මේ උතුම් ධර්මයන්ට කියාග න්න කෙනෙක් නැහැ. පැහැදිලි කොට දෙන්න කෙනෙක් නැහැ. එ් උත්තරීතර ලෞකික ප‍්‍රඥාවේ දෑස්වලින් කඳුළු රූටා වැටෙන කොට, එ් කඳුලින් තෙමීයන පින, මිච්ඡුා වායාමයන් බවටමයි පත්වෙන්නේ. පින්වත් ඔබ සුන්දර පින සම්මා දිට්ඨියේ, සම්මා සංකප්පයන්ගේ, සම්මා ආජීවයන්ගේ කඳුලින් තෙමන්න එපා. පින්වත් ඔබව දුකෙන් එතෙරටම ඇරලවන, එ් උතුම් ධර්මථාවයන්ට ඔබ කඳුළු දුන්නොත්, ඔබේ ජීවිතය කඳුළු සාගරයක්ම වේවි, හැබැයි ඉතින් පින නැමති ඔරුව ඔබ සන්තකයේ තිබෙනවා, එ් කඳුළු සාගරයේ අභියෝගයන් මැද වුව ද පැද, පැද සිටින්න. වර්තමානයේ පින්වත් ඔබ මුහුණදී සිටින්නේ, සම්මා දිට්ඨි, සම්මා සංකප්ප, සම්මා ආජීවයන් හඬවා ගැලූ කඳුළු සාගරයේ, ඔබේ පින නැමති ඔරුව අභියෝගයන්ගේ කරවටක් ගිලී පදිමින් සිටීමම නේද. ධර්මය එ්හිපස්සිකයි, විවෘතව බබලනවා. පින්වත් අන්ධ පින්වතෙකුගේ දෑස් අන්ධ වුණත්, ඔහු සද්ධර්මයේ එ්හිපස්සික ගුණය තම අන්ධ දෑස් තුළිනුත් දකිනවා. හැබැයි ඉතින් ඔහු කළ්‍යාණමිත‍්‍ර ආශ‍්‍රය ලබන්නට  ඕනේ. පින්වත් ඔබ ලෝකයට බොරුකලත්, සංස්කාර ලෝකය ඔබට බොරු කරන්නේ නැහැ. කරුණාකර සැබෑම සැපය ඔබට උරුමකොටදෙන ආර්ය අෂ්ඨාංගික මාර්ගයට එන්න. උතුම් ආර්ය අෂ්ඨාංගික මාර්ගයට ඇතුළු වෙන ඔබ, උතුම් සම්මා දිට්ඨියේ දොරටුවෙන්ම ඇතුල්වෙන්න. කෙටි මාර්ග, අතුරු මාර්ග තුළින් සැප සොයන්න එපා. වැරදි මාර්ගයෙන් සොයන සැපය අභියෝග කන්දක්ම වේවි. භාග්‍යවතුන් වහන්ස ඔබ වහන්සේට ආර්ය නමස්කාරයක්ම වේවා!, උතුම් ශ්‍රී සද්ධර්මයේ එ්හිපස්සික ගුණය, ජයග‍්‍රහණයන් ඉදිරියේදිත්, අභියෝගයන් ඉදිරියේදිත්, මේ නිමේෂයේදී අසරණ අපිට දැකගන්නට සැලැස්වුවාට, බුදුරජාණන් වහන්සේ පිරිනිවී ගියත්, ලෝක ධර්මයන් නිවීයන්නේ නැහැ. ලෝකය ලෝකයමයි. ලෝකය දුකමයි. ලෝකය ජාති, ජරා, ව්‍යාධි, මරණමයි. පින්වත් ඔබ කවදාද තීරණය කරන්නේ දුක ලෝකය තුළ ඉතිරිකොට, ඔබ දුකෙන් මිදීයනවාය කියලා. කොරෝනා අකුසලය දත් විලිස්සා නැගී සිටිද්දී, පින්වත් ඔබ දුක හෝ සැප සොයන්න එපා. අවම වශයෙන් හේතුඵල ධර්මයන් දකින, උපේක්ෂාව ජීවිතයට මතුකොට ගන්න. මෙය සටහන් තබන භික්ෂුව මේ මොහොතේ පසුවෙන්නේ සුන්දර හේතුඵල ධර්මයන් දකින විදර්ශනාමය ධර්මයේ උපේක්ෂාවෙන්මයි. භික්ෂුවගේ නොකැලඹිලි සහිත ඵස්සය, අවිද්‍යාව හේතුවෙන් සකස්වෙන සංස්කාරයන්ගේ හිරිඔතප් නැතිකම, සක්සුදක්සේ දකිනවා. මෙසේ දකිද්දී භික්ෂුවට ඉතිරිවෙලා තිබෙන්නේ, භික්ෂුවකගේ සීමාව වන සතරසතිපට්ඨාන ධර්මයන් තුල, ප‍්‍රාතිමෝක්ෂ ශීලයේ අර්ථයන් ජීවිතය කොටගෙන වැඩසිටීම පමණක්මයි. එතැනයි ජීවමාන ධර්ම විනය නැමැති ශාස්තෘන් වහන්සේ වැඩසිටින තැන. වියරු පංචඋපාදානස්කන්ධ ලෝකයේ ආරක්ෂාකාරීම තැන. සුගතියට අදාළ කාමලෝකයන්ගෙන් එකක් වන මනුෂ්‍ය ලෝකයේ, පින්වත් මනුෂ්‍යයින් වැඩියෙන්ම පින් සිදුකොටග න්න, සුන්දර පිනෙන් පිරුණු වස්සානයයි මේ ගෙවීයන්නේ. නමුත් එ් සුන්දර පිනට මොකද වුනේ, එම පින් සොරු අරගෙන ගියාද. එහෙත් නැතිනම් අපේම අසිහිය නිසා, අපිම ලෝභ, ද්වේෂ, මෝහ සොරුන්ට බිලිදුන්නාද. මෙය සටහන් භික්ෂුව ධර්මානුකූලව සටහන් තබනවා, අපේ කඨින පින්කම් ආර්ය අෂ්ටාංගික මාර්ගයේ උතුම් සම්මා දිට්ඨි, සම්මා සංකප්ප සහ සම්මා ආජීවයන් වැඩෙන ආකාරයට සිදුකොටගෙන නැහැය කියලා. අපි කාට බොරු කලත්, සංස්කාරයන්ට බොරු කරන්න බැහැ. ඇත්තෙන් සහ බොරුවෙන්ම උපදින සංස්කාර, සංස්කාර හේතුවෙන්ම සකස්වෙන විඤ්ඤාණය නිවැරදි දැනීම් ජීවිතගත කරනවා. පසුගිය දිනක භික්ෂුව දානමය පින්කමකට සහභාගිවුණා. භික්ෂුව සිදුකළ පැයක පමණ අනුශාසනාවෙන් පසුව, බන්දේසියක තැබූ අටපිරිකරක් සහ සම්මාදන් කරන ලද මුදල් නෝට්ටු ගොඩක් සමග, එම බන්දේසිය භික්ෂුවට පූජා කළා. භික්ෂුව මෙසය මත තබන්න යැයි දැනුම් දුන්නා. පින්කමට සහභාගි වූ ගිහි පැවිදි පින්වතුන් හැමෝම සාදුකාර දුන්නා. මේ සිද්ධිය සිදු වෙද්දී භික්ෂුව ධර්මයේ උපේක්ෂාවෙන්ම සද්ධර්මය දෙසම බැලූවා. උතුම් සම්මා දිට්ඨියේ, සම්මා සංකප්පයන්ගේ, සම්මා ආජීවයන්ගේ අහිංසක සත්පුරුෂ දෑස්වලින්, රූටා වැටෙන උණුසුම් කඳුළු, භික්ෂුව මනසින්ම පිසදා දැමුවේ, ගිහි පැවිදි පින්වතුන්ලාගේ සාධුකාර මධ්‍යයේමයි. අපේම අතීත අකුසල් සංස්කාර නිසාම, වර්තමානයේ සාධුකාර මධ්‍යයේත්, අපිට සිද්ධවෙලා තිබෙන්නේ, උතුම් සම්මා දිට්ඨියේ, සම්මා සංකප්පයන්ගේ, සම්මා ආජීවයන්ගේ නෙතින් ගලන කළ්‍යාණමිත‍්‍ර භාවයේ කඳුළු ලෝකයාට සොරෙන් පිසදැමීමටයි. අපේ සැපය උදෙසා, අපේ භව නිරෝධය උදෙසා තිබෙන කළ්‍යාණමිත‍්‍ර ධර්මථාවයන් හඬවන්න එපා. පසුගිය දවසක භික්ෂුව වායුසමනය කළ බස්රථයක වැඩියා. භික්ෂුව වැඩසිටි ආසනයේම තවත් ස්වාමීන් වහන්සේනමක් වැඩ සිටියා. වරකාපොල නගරය කිට්ටුවෙනකොට, කජු විකුණන වෙළෙඳ මහත්මයෙක්, කජු පැකට් අතේ එල්ලාගෙන, බස් රථයට ගොඩවෙලා, බැදපු කජු, ටේස්ට් කජු, රුපියල් සීයයි පැකට්ටුවක් කියලා කියන්න පටන්ගත්තා. වේලාව සවස පහට පමණ ඇති. භික්ෂුව අසලම වැඩසිටි ස්වාමීන් වහන්සේ තම බෑගයෙන් රුපියල් සියයේ කොල දෙකක් එම වෙළඳ මහතාට දිගුකොට කියනවා, මල්ලි ටේස්ට් දෙකක් දෙන්නය කියලා. කජු කෑම ලේසි වුනත්, සම්මාදිට්ඨිය මරාගෙන පින, කෑවොත්, භව අතීසාරය නම් නියතයක්ම වෙන්න පුළුවන්. අවිද්‍යාවේ මූල බීජයෙන් සකස් වෙන තෘෂ්ණාව විසින්, මඟ සහ නොමඟ යන දෙකටම ඉහද තබන්නේ, අපේ අසිහිය නිසාමයි. ලෞකික ප‍්‍රඥාව දුර්වල පින්වතා ශීලයේ අර්ථයන් දුර්වල කොටගන්නවා වගේම, ශීලය උවමනාවෙන්ම ආරක්ෂාකොටගන්නා පින්වතා, ශීලය මගේ කොටගෙන, ශීලය තුළ මම සිටිනවා යැයි දකිමින්, තමා ඔසවා තබමින්, අනුනව පහත්කොට දකිමින් ශීලයේ සක්කායදිට්ඨිය මුවහත්කොට ගන්නේ, ලෞකික ප‍්‍රඥාවට පල නොකියා පලා බෙදමින්මයි. අවසානයේ මඟත්, නොමඟත් දෙකම, දුකටම මඟක් කොටග න්නා අපි, අවසානයේ ආවඩන්නේ ප‍්‍රමාදීභාවයටමයි. පින්වත් ඔබට, භික්ෂුව මේ සටහන තබත්දී, භික්ෂුවගේ කුටියේ දොරකොඩ කවුදෝ සිහින් හඬින් හඬනවා, භික්ෂුවට ඇසෙනවා තොරතෝංචියක් නැතිව ඇය ඉකිගසනවා. ඔබ කවුද කියලා භික්ෂුව විමසද්දී ඇය කියනවා, මම වස්සානයයි කියලා. වස්සානය ගෙවී යන මේ නිමේෂයේ දී, සතුටින් සිනාසිය යුතු ඇය, ඇයි මේ හඬා වැටෙන්නේ. ඉකිගසමින් ඇය අපි හැමෝටම චෝදනා කරනවා. එ් අහිංසකාවිය ඉකිගසමින් කියනවා, ගිහි පැවිදි අපි හැමෝම, ඇයගේ ආත්ම ගරුත්වය විනාශ කළාය කියලා. ඇය නොනවත්වාම කියාගෙන යනවා. බුදුරජාණන් වහන්සේ වස්සානය ලෝකයට බිහිකළේ, උතුම් විනය ධර්මයන් පනවා හොඳින් පෝෂණය කළේ, ඇය සුරැකිව පෝෂණය කරලා, අපිට භාරකළේ, මිච්ඡුා දිට්ඨියෙන් ඇයව කෙලෙසන්න නොවේ. මිච්ඡුා සංකප්පයන්ගෙන්, මිච්ඡුා ආජීවයන්ගෙන්, ඇයව කෙලෙසන්න නොවේ, උතුම් සම්මා දිට්ඨියේ, සම්මා සංකප්පයන්ගේ, සම්මා ආජීවයන්ගේ අර්ථයන්ගෙන් ඇයව පෝෂණය කරන්නයි. ඇයව උපයෝගී කොටගෙන පිනෙන් සහ කුසල් ධර්මයන්ගෙන් ලෝකය සශ්‍රීක කරන්නයි. වර්තමානයේ මොකක්ද මේ වෙලා තිබෙන්නේ. කොරෝනා අකුසලය විසින් වස්සානය පරාජය කරලා. පින්වත් ඔබලා පිනෙන් සහ කුසල් ධර්මයන්ගෙන්ම උපන් වස්සානයේ ආත්මගරුත්වය තුට්ටු දෙකටම ඇද දැම්මා. කඨින පින්කම්, කඨින පෙරහැර, කඨින වස්ත‍්‍ර පූජාවන්, සාංඝික දානමය පින්කම්, කොරෝනා අකුසලය වියරුවෙන් ඩැහැගෙන හමාරයි. දැන් අපිට ඉතිරිවෙලා තිබෙන්නේ, අපේම සම්මා දිට්ඨියේ, සම්මා සංකප්පයන්ගේ සහ සම්මා ආජීවයන්ගේ බරපතල දුර්වලභාවයන් නැමති ප‍්‍රමාදීභාවය, චාම් පින්කමක්, සරල පින්කමක්, වියදම් අඩු පින්කමක් ආදී වූ අකුසල් සංස්කාර හේතුවෙන් සකස්වෙන විඤ්ඤාණය නමැති මැජික්කරුවාගේ, අකුසලයේ බටර් තැවරූ, සුරතල් වචන වලින් සැනසීම පමණක්ම යැයි, වස්සානය නැමති එ් අහිංසකාවිය, කුටියේ දොරකොඩ ඉඳන් භික්ෂුවට කියමින් ඉකිබිඳිනවා. වස්සානයේ ඇය, නගන චෝදනාවන් ඉදිරියේ භික්ෂුව කුමක් නම් ඇයට කියන්නද. කළ්‍යාණමිත‍්‍රයෙක් කතා කරද්දී කොහේ වරදක් දකින්න ද. භික්ෂුව තවමත් තමන් ඉදිරියේ තම ආත්මගරුත්වය අහිමි කළ නිසාම, ඉකිබිඳින වස්සානයේ ඇයට මතක් කළේ, සියලූ සංස්කාරයෝ අනිත්‍යයි කියලා. බුදුරජාණන් වහන්සේත් පිරිනිවී ගියා, උතුම් ධර්ම රත්නය සහ සංඝරත්නය, යම් දවසක අතුරුදහන් වෙලා යාවි, වස්සානයේ පින්වතිය, ඔබ වස්සානයේ සැබෑම අර්ථය නිත්‍ය වශයෙන් දකින්න එපාය කියලා. ඇය දිග සුසුමක් හෙලනවා භික්ෂුවට ඇසුනා. ඇයගේ මනසේ ඇඳුණ අනිත්‍ය සංඥාවේ ලේන්සුවෙන්, තම ඵස්සයේ කඳුළු පිසදාගත් ඇය, පෙනී නොපෙනී, ඈතින් ඈතට යන්න ගියා. යහපත් දේවල් අපිව හැරගියොත්, අයහපත් දේවල් අපි බිලිගනීවි. කරුණාකර ඊළඟ වස්සානයට පෙරාතුව දුක තුනීකරන සෘජු මාර්ගය වන ආර්ය අෂ්ටාංගික මාර්ගය කෙරෙහි සිහිය ඇතිකොට ගන්න. </Content>
    <Content name="book16chapter24" translatable="false">චතුරාර්යසත්‍යය ධර්මයන්ගේ මුල්ම ආර්ය සත්‍යය වන, ජාති, ජරා, ව්යාධි, මරණ, දුක ආයෙමත් දෝරේගලායන්නටම ජීවිතගතවෙලා තිබෙනවා. පින්වත් හැමෝම සොයන්නේ ආරක්ෂාව, ජීවත්වෙන්න, සැප විඳින්න, සුගතියට යන්න, දුක ඉදිරියේ අපි ආයෙමත් දුකටම හේතුවන, රූප, වේදනා, සංඥා, සංස්කාර, විඤ්ඤාණ, ධර්මයන්ගේ ආශ්වාදයම සොයනවා. තෘෂ්ණාවේ පියා වන අවිද්‍යාවම ශක්තිමත් කරනවා. අපි අවිද්‍යාව නැමති ගොවි බිමේ, රසායනික පොහොර යොදලා වගාවන් සිදු කලත්, කොම්පොස්ට් පොහොර යොදලා වගාකලත්, අස්වැන්න හැටියට අපිට ලැබෙන්නේ ජාති, ජරා, ව්‍යාධි මරණයන්මයි. අද උදෑසන පින්වත් මහත්මයෙක්, භික්ෂුවට කියනවා, ස්වාමීන් වහන්ස, කොරෝනා අකුසලයේ විපාකයන් දැකලාම, දැන් මම ශිල්පද පහ දුර්වල කොටගන්නේ නැහැය කියලා. එ් මහත්මයා තම පටිච්චසමුප්පන්න ගොවි බිමේ, රසායනික පොහොර භාවිතයෙන් බැහැරවෙලා, කොම්පොස්ට් පොහොර වලට මාරුවෙලා, අහිංසක සතුටක් ලබනවා. ඇත්තටම ඔහු ලබන්නේ සතුටක් තමයි. නමුත් එ් සතුට අවසානයේ පෝෂණය කරන්නේ, අවිද්‍යාවේ ගොවි බිමමයි. ජාති, ජරා, ව්‍යාධි, මරණයන්මයි. තෘෂ්ණාව ඔබට ඇතිවීමක් නැතිද, සැහීමක්, නැවතීමක් නැතිද, දුකත්, සැපත්, උපේක්ෂාවත් යන තුන් විඳීමම, තෘෂ්ණාවේම පියඋරුමය බව, සම්මා සමාධිමත් සිතකින් තොරව කෙසේ නම් හඳුනාගන්නද. අපි සෑම දෙනෙක් තුලම සොරෙක් සැඟවී සිටිනවා. එ් සොරා තමයි අවිද්‍යාව. මොහු අපේ සම්මා දිට්ඨිය, සම්මා සංකප්පයන් සොරකම් කරනවා. ලෞකික ප‍්‍රඥාව අපෙන් සොරාගත් තැනදී, ශීලය සහ සමාධියට අදාල ධර්මයන් ගුණාත්මකභාවයෙන් මන්දපෝෂණයට පත්වෙනවා. එ්වා මිච්චා ධර්මයන් හැටියටයි වැඩෙන්නේ. උතුම් ලෞකික ප‍්‍රඥාවේ මන්දපෝෂණයට, තෘෂ්ණාවේ විටමින් බෝතල් ගණන් ඵස්සයට පොවන අපි සතුටුවෙනවා, අවිවේකීව සතුටුවෙනවා, අපි බලන්නේ අද කීයක් හම්බකලාද කියලා. ඉලක්කම් ගණන වැඩිනම්, මිච්චා ප‍්‍රීතිය ඉහල යන්නේ, මිච්චා ඵස්සද්ධියෙන් අපිව ගොරව ගොරවා නිදිගන්වලා. ඇත්තටම අපේ සතුට, ප‍්‍රීතිය තීරණය කරන්නේ රුපියල් සත නම්, එය මිච්චා සතුටක්මයි. පැය භාගයක් මිච්චා සතියෙන් කුරුමානම් අල්ලලා, මීයෙක් අල්ලා ගන්නා පූසා ලබන සතුටත් මිච්චා සතුටක්මයි. බුදුරජාණන් වහන්සේත් අවිවේකීව සද්ධර්මය දේශනා කලා, බුදුරජාණන් වහන්සේ ශාරිපුත්ත මහෝත්තමයන් වහන්සේට දැනුම් දෙනවා, ශාරිපුත්ත, මගේ කොන්ද රිදෙනවා, මම සිංහසෙයියාවෙන් මොහොතක් විවේකගන්නවා, ඔබ මේ පින්වතුන්ට ධර්මයක් දේශනා කරන්නය කියලා. බුදුරජාණන් වහන්සේගේ ශරීරයේ සතර මහ ධාතුව රිදුම් දුන්නත්, උන්වහන්සේගේ ඵස්සය ආර්ය විවේකයෙනුයි ගතකලේ. එම ආර්ය විවේකය විදර්ශනාමය ප‍්‍රීතිය සහ ඵස්සද්ධිය තුල කැටිවෙලයි තිබුණේ. අපේ අවිවේකය කාමච්ඡුන්ද, ව්‍යාපාද, ථීනමිද්ධ, උද්ධච්ච, විච්කිච්චාවන්ගෙන් මොනවට පෝෂණය වුණත්, බුදුරජාණන් වහන්සේගේ, රහතන් වහන්සේලාගේ අවිවේකය, ආර්ය සතියෙන් පෝෂණය වූ විදර්ශනාමය ප‍්‍රීතියක් ඵස්සද්ධියක්මයි. උන්වහන්සේලා අවිවේකය තුලින් ජීවිතයට ලබන්නේ ආර්ය ධනයක්. එ් උතුම් ආර්ය ධනය තමයි, විදර්ශනාමය සප්තබොජ්ඣංගයන් අතීතයේ වැඩ සිටියාවූ උතුම් රහතන් වහන්සේනමක් සතහට කරුණාවෙන්, දිගින් දිගටම ධර්ම කාරණාවන් පැහැදිලි කිරිමේදී, උන්වහන්සේගේ කය වෙහෙසට පත්වුනත්, උන්වහන්සේගේ සිත, ආර්ය විවේකය හෙවත් විදර්ශනාමය සප්ත බොජ්ඣංගයන් තුලින්මයි ශක්තිමත් වෙන්නේ. පසුගිය දවසක තරුණ උපසම්පදා ස්වාමීන් වහන්සේනමක් භික්ෂුවට කියනවා, ස්වාමින් වහන්ස කාර්යබහුලභාවය නිසාම සිත විසිරෙනවාය කියලා. සාරිපුත්ත මහෝත්තමයන් වහන්සේලා යශෝධරා උත්තමාවියන්ලා පිරිනිවී ගියේ, උන්වහන්සේලා දැරූ නික්ලේශි ශාසන සැහැල්ලූව, අපිට පූර්වාදර්ශිව භාරකරලා. උන්වහන්සේලා දැරුවේ ශාසන බරක් නොවේ, ශාසනයේ සැහැල්ලූවක්. බර කියන්නේ පංචනීවරණයන්ට, සැහැල්ලූව කියන්නේ සප්ත බොජ්ඣංගයන්ට. බරයි, සැහැල්ලූවයි, අතර සුගතියයි, දුගතියයි වගේ අයෝමය වෙනසක් තිබෙනවා. අතීතයේ උතුම් රහතන් වහන්සේලා පූර්වාදර්ශීව අපිට භාරදුන් ශාසනයේ සැහැල්ලූවට මොකද වුනේ. වර්තමානයේ රූප, වේදනා, සංඥා, සංස්කාර, විඤ්ඤාණ බර පොදි, කවුද අපේ හිසමත තැබුවේ. සුන්දර භික්ෂු ජීවිතයක සප්තබොජ්ඣංගයන්ගේ විවේකය සිහිමුර්ජා කොටගෙන බිහිවෙන, කාමච්ඡුන්දයන්ගේ අවිවේකය, අපේ සුපටිපන්න ගුණයට නම් සිදුකරන්නේ බරපතල විනාශයක්. කාමයන්ගේ නිසරුභාවය දකින, ගිහි ජීවිතයේ පළිබෝධබව දකින, සංසාර බිය, සංසාර දුක දකින, සුපටිපන්න ගුණය දුර්වල වෙත්දි, අපි තුල උජුපටිපන්න ගුණය, ඥායපටිපන්න ගුණය, සාමීචිපටිපන්න ගුණයන්, මිච්චා ගුණයන් හැටියට වැඞීමේ ප‍්‍රවණතාවය, අනතුරුදායක ලෙස වැඩිවෙන්න පුළුවන්. මෙය සටහන් තබන භික්ෂුව, සෑම නිමේෂයකදීම, සිහිය පිහිටුවා ගන්නේ උතුම් සුපටිපන්න ගුණයේ අර්ථයන්ටය. එ් සඳහා ලෞකික ප‍්‍රඥාවෙන් පෝෂණයවුන ශීලයේ ශක්තිය, මහමෙරක් සේ උපකාරීවෙනවා. අපි ඇතිකොටගන්නාවූ කාමයන් කෙරෙහි කැමැත්ත, රූපයන් කෙරෙහි කැමැත්ත, අපේ උතුම් සුපටිපන්න ගුණයට එරෙහිව මතුවෙන, මරාගෙන මැරෙන බෝම්බ කරුවෙක් වගේමයි. ඔහු කිසිදු හිරි සහ ඔතප් බියකින් තොරව, සුගතිය මරාගෙන, දුගතියට පාර සකස්කොට ගන්නවා. උතුම් නිවීමේ අරමුණු මරාගෙන, භව තෘෂ්ණාවට තම ජීවිත පරදුවට තබනවා. අපේ පොදු සතුරා වන, අවිද්‍යාව හේතුවෙන් සකස්වෙන සංස්කාර, සංස්කාර හේතුවෙන් සකස්වෙන විඤ්ඤාණය, අපිට දැනීම් සකස්කොට දෙන්නේ, අපේ උතුම් සුපටිපන්න ගුණයට විශබීජ දමන්නමයි. පංචඋපාදානස්කන්ධය කෙරෙහි තෘෂ්ණාව නැමති මාරයා අපේ සුපටිපන්න ගුණය අත්අඩංගුවට ගනිත්දි, අපේ පූර්වාදර්ශීභාවයෙන් තොර සාමීචිපටිපන්න ගුණයන්, මඬේ සිටවපු ඉනිසේ, එහා මෙහා වැනෙන්නේ, භවයත්, විදර්ශනාවත් දෙකම වර්ණනා කරමින්මය. පංචඋපාදාන්ස්කන්ධ ලෝකය සංස්කාර විසින් නිවැරදිව මෙහෙයවන, ඉලක්කගත ගමනක් යනවා. පුංචි හෝ වරදක් කොතැනකවත් පෙනෙන්නට නැහැ. සතුටත්, දුකත් පැත්තකින් තියලා, උපේක්ෂාවෙන් ලෝකය දෙස බලන්න. ලෝකය ධර්මයේ එ්හිපස්සික ගුණයෙන් විවෘතව බබලනවා. මෛත‍්‍රී බුදුරජාණන් වහන්සේගේ ශාසනයෙන් පසුව, තවත් අකුසලයේ වියරු කල්ප විනාශයකින්, ලෝකයේ කැත සහ කුණු පිච්චිලා යනවා. පිච්චීම නිසාම සකස්වෙන්නා වූ, විඳීමෙන් එ් කැත සහ කුණු පටිච්චසමුප්පන්නව ආයෙමත් උපදිනවා. පටිච්චසමුප්පන්නව නොමැරෙන ලෝකයක, අපි මැරෙමින් ඉපදෙමින් ඉදිරියටම යනවා. මේ සියළු විනාශයන්ගේ පොදු සතුරා වන අවිද්‍යාව, මේ නිමේෂයේදිත් ඔබේ ඵස්සය සමඟ දැඟිලි බැඳගෙන සුරතල් වෙන්නේ, මම සහ ඔබ, දෙදෙනෙක් නොව එක්කෙනෙක්ම යැයි සිතාගෙනමයි. ”අවිද්‍යාව” මම සහ ඔබ එක්කෙනෙක් හෝ දෙදෙනෙක් නොව, උතුම් චතුරාර්්‍යයසත්‍යය ධර්මයන් නොදැනීමේ, එකම ධර්මානුකූල ඵලයයි. පින්වත් ඔබ, චතුරාර්්‍යසත්‍යය ධර්මයන් තුල ලෝකය විසිරුවා දකින්න. එවිට ඔබ, ඔබ නොදැක ධර්මය දකීවී. කල්ප විනාශයක් කියන්නේ, සමස්ත මනුෂ්‍ය සහ දිව්‍ය, සතර අපායන්හි සත්ව ප‍්‍රජාවගේ පටිච්චසමුප්පන්න අතීත අකුසල් වියරු වේගයෙන් විපාකයන්ට පැමිණෙන අකුසලයේම මිනීමරු අඳෝනාවයි. කල්ප විනාශයක් විසින් මුළු පෘථිවියම ගිනි නිරයක් බවට පත්කරනවා. මනුෂ්‍ය ලෝකයම ගිනි නිරයක් බවට පත් වෙන කාලයකටයි කල්ප විනාශය කියලා කියන්නේ. පිච්චීම, මියයාම, පටිච්චසමුප්පන්නව ඉපදීම, කල්ප විනාශයක කාළසටහනයි. මේ කාළසටහනේ විවේක කාලයක් නැහැ. ඔබත්, මමත් එදාට පිච්චීමෙන් අවිවේකයි. වර්තමානයේ කාර්යබහුලභාවයෙන් අවිවේකී අපි, එදාට පිච්චීමෙන් අවිවේකි වෙනවා. සංස්කාරයෝ හරිම සාධාරණයි. වර්තමානයේ කාමච්ඡුන්දයන් උදෙසා, සුපටිපන්න ගුණයන් පුච්චා දමන අපි, අනාගත, පටිච්චසමුප්පන්න පංචඋපාදානස්කන්ධ ලෝකයේදී පිච්චීමෙන්ම අවිවේකී වෙනවා. වර්තමානයේ විපාකයට පැමිණ තිබෙන කොරෝනා වසංගතය මනුෂ්‍ය සන්තාන වල අකුසල් හේතුවෙන්ම සකස්වුන සංස්කාරයන්ගේ ඵලයක් කොරෝනා වසංගතය මනුෂ්‍ය ලෝකය, ගිනි නිරයක් බවට පත් නොකලාට, පින්වත් මනුෂ්‍යයින්ගේ ඵස්සය, රෝගී බියෙන් ගිනි අරගෙනයි තිබෙන්නේ. සද්ධර්මයේ එ්හිපස්සික ගුණය මොනවට ප‍්‍රකට කරමින්, විපාකයට පැමිණ තිබෙන කොරෝනා අකුසලය, පංචඋපාදානස්කන්ධ ලෝකයටම ශබ්ධ නගල මේ කියන්නේ, උතුම් සම්මා දිට්ඨි, සම්මා සංකප්පයන්ගේ අර්ථයන්ට, අපේම ජීවිත තුලින් හිංසා කරන්න එපාය කියන කාරණයයි. බුදුරජාණන් වහන්සේ දේශනා කරනවා, පඨවි, අපෝ, තේජෝ, වායෝ, සතරමහධාතුවේ ආදීනවය, ජරා, ව්‍යාධි, මරණ, දුක්, දෝමනස්සයන්ය කියලා. සතරමහධාතුවේ ආදීනවයන්, බුර, බුරා, නැගෙන්නේ, ආශ්වාදයට පවතින්නට ඉන්ධන නොමැති නිසාමයි. පින්වත් ඔබ සතරමහධාතුවේ ආශ්වාදයට අවශ්‍ය, සම්මා දිට්ඨියේ සහ සම්මා සංකප්පයන්ගේ ඉන්ධන ජීවිතයට පුරවා ගන්න. එය සතරමහාධාතුවේ ආශ්වාදයට මාර්ගයයි. පින්වත් ඔබ දක්ෂනම්, කරුණාකර ආශ්වාදයේ කෙටිබව නුවණින් දැක, ආදීනවයන්ගේ වියරුව නුවණින් දැක, සතරමහධාතුවේ නිස්සරණය මතුකොටග න්න. බටහිර අහස්කුසෙන් හිරු බැසයන්න හොදටෝම කිට්ටුයි. ලා අඳුර දෑස් ඉදිරිපිට රිද්මයකට නලියනවා. එය හිරුගේ ආදිනවයයි. දැන් ඔබ කලයුත්තේ සඳු බලාපොරොත්තු වීම නොව, බැස යන හිරු තුළින් සතරසතිපට්ඨාන ධර්මයන් මතුකොට ගැනීමයි. එවිට පින්වත් ඔබට, අවරට යන හිරු තුලින්, යම් දිනයක, නිකලෙස් සිතින් නිවීයන, විදර්ශනා ප‍්‍රඥාවේ ආලෝකය ලබන්නට පුළුවන්. පින්වත්  ඔබ කොහොමද කොරෝනා වසංගතය තුලින් සතර සතිපට්ඨාන ධර්මයන් මතුකොට ගන්නේ. බුදුරජාණන් වහන්සේ සිහිපත් කරලා, ධර්මයක් සිහිපත් කරලා, සංසාර බිය, කොරෝනා බිය සිහිපත් කරලා, සිත තැන්පත් කරගන්න. සැහැල්ලූ සිත, දැක්ක දෙය, දැක්ක තැනම නවතිනවා. ඇසුන දෙය ඇසුන තැනම නවතිනවා. දැනුන දෙය දැනුන තැනම නවතිනවා. ලෝකය අස්ස කුලප්පුවෙන් දුවත්දී, ඔබ නැවතිලා. ලෝකයේ ලස්සනම තැන, ඵස්සය තෘෂ්ණාවෙන් තෙත් නොවන තැනයි. එතැන ලෝකය අස්වද්දන්න අවිද්‍යාවේ ආහාර නැහැ. විඤ්ඤාණය බඩගින්නේ තබලා. හැබැයි ඉතිං, අවිහිංසාවාදී පින්වතෙක්, විඤ්ඤාණය බඩගින්නේ තැබීම පවක් කියලා, ඵස්සයට අවම වශයෙන් උපේක්ෂාවේ ආහාරවත් දෙන්න යන්න එපා. විඤ්ඤාණය එකම සිතුවිල්ලකින්, උපාදානය හරහා භවයටම පැනගනීවි. පින්වත් ඔබ කොරෝනා අකුසලය සතරසතිපට්ඨාන ධර්මයන් තුල විසිරුවා දකින්න. කොරෝනා රෝගය ජරා, ව්‍යාධි, මරණ, ශෝක, පරිදේවයන් සකස් කොට දෙන්නේ රූපය ඇසුරුකොටගෙ නමයි. අධ්‍යාත්මික සහ බාහිර රූපයන් කායානුපස්සනාවෙන් දකින්න. රූපයේ අනිත්‍යභාවයම දකින්න. කොරෝනා රෝගය නිසා සකස්වෙන, අධ්‍යාත්මික සහ බාහිර දුක් වේදනාවන්, සැප සහ උපේක්ෂා, සෑම විඳීමක්ම, අනිත්‍ය වශයෙන් දකින්න. වේදනාවන්ට බැඳෙන්න එපා. එය කොරෝනා අකුසලයෙන් මතුකොටගන්නා වේදනානුපස්සනාවයි. කොරෝනා රෝගය නිසා සකස්වෙන සෑම අධ්‍යාත්මික සහ බාහිර සිතුවිල්ලක්ම අනිත්‍ය වශයෙන් දකින්න. සැප, දුක්, උපේක්ෂා, යහපත්, අයහපත් සිතුවිලි වලට බැඳි විඤ්ඤාණයට ආහාර දෙන්න එපා. එය කොරෝනා රෝගය තුලින් මතුකොට ගන්නා චිත්තානුපස්සනාවයි. කොරෝනා රෝගය නිසා සකස්වෙන පංචනීවරණ ධර්මයන්ට, සතර සතිපට්ඨාන ධර්මයන් වැඞීම තුල සකස්වෙන, සප්තබොජ්ඣංග ධර්මයන්ට බැඳෙන්නට එපා. කායානුපස්සනාවට, වේදනානුපස්සනාවට, චිත්තානුපස්සනාවට ඔබ බැඳෙන්න එපා. එම ධර්මථාවයන් අනිත්‍ය වශයෙන්ම දකින්න. එය කොරෝනා අකුසලය තුලින් මතුකොටගන්නා ධම්මානුපස්සනාවයි. බුදුරජාණන් වහන්සේ දේශනා කරනවා, යම් පින්වතෙක් ඇසුරුසැනක් අනිත්‍ය වැඞීම, මේ ලෝක ධාතුවේ ශේ‍්‍රෂ්ඨම විදර්ශනාමය කුසල් ධර්මයයි කියලා. නූතන විද්‍යාඥ්ඥයින් විද්‍යාගාරවල ඖෂධ සොයමින් වෙහෙසෙත්දි, මේ ලෝකධාතුවේ ශේ‍්‍රෂ්ඨම වෛද්‍යවරයා වන බුදුරජාණන් වහන්සේ, අපට දුන් සතරසතිපට්ඨාන ධර්මයන් නැමති ප‍්‍රත්‍යක්ෂ ඖෂධය, පින්වත් ඔබ තෙරුවන් කෙරෙහි ශ‍්‍රද්ධාවෙන් අදම ජීවිතයට එන්නත්කොටග න්න. එය දුකට විකල්පයක් නොවේ, දුකේ නිරෝධයයි. </Content>
</resources>